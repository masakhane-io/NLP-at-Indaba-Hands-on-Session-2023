Iga Muḥammad ( s tɛrabt : محمد ) nɣ s yism nns iɣzzifn Abu Alqasim Muḥammad Bnu Ɛabdillah Bnu Ɛabdilmuṭṭalib amɣar aɛrab d argaz n ddin d tsrtit , yucka-d zɣ taqbilt n Qurayc .
Nttan ad ibdan ddin n Lislam d iga dar imuslmn arqqas n rbbi lli kullu iggʷran .
Zɣ mad illan ɣ umzruy amuslm , iluld Muḥammad ɣ Makka ɣ 22 abril usggwas n 571 b.ɛ , d immt ɣ Lmadina ɣ 8 yunyu n usggwas n 632 b.ɛ .
Iddr Muḥammad igigil zɣ timẓi nns , immut as babas urta d akk ilul , tmmut as mas lliɣ sul imẓẓiy .
Irbbut jddis Ɛabd Almuṭṭalib , mn bɛd idda dar ɛmmis Abi Ṭalib .
Ur jju d ikka tinml d ur tin ikka issn ad yaqra ula ad iɣr .
Isala tawuri zɣ timẓi , lliɣ bḥra ibda lxdmt iga srraḥ , mn bɛd izri s ttijara ar iznza ar issaɣ .
Ikka tt inn iga yan urgaz iskarn twuri nns xklli s ixssa as ttuyskar .
Lliɣ ilkm 25 usggwas , itahl yat tmɣart ikka tt inn yadli ixdm dars , tga s yism Xadija .
Immut Muḥammad ɣ usggwas n 632 lliɣ tn dars ikka 62 usggwas , d yujja imuslmn munn kullu d nttni ad ikmln f tbrat nns d nttni ad incrn Lislam ɣ kigan n idɣarn ɣ umaḍal aylliɣ ilkm ar tmazirt n Lmɣrib d Andalus ɣ ammas n tmazirt n Ṣbanya ɣ utaram d tmazirt n Indunisya d Ccinwa ɣ ugmuḍ .
Ar ttinin imuslmn masd nttan ad kullu iggʷran ɣ irqqasn n isgdan nɣd ddyanat id ikkan ignna ( samawiya ) .
D iga urgaz llid yiwin tabrat n Allah at igan rbbi n Lislam .
Ig yan isbidnn Ddin lislam itfrt aylliɣ iga asrf lli itkrafn imtfirns f gigan n tiɣarasin n tsrtit d tadamsa d tusna .
Ar ittini masd fllas igz anir Jbril d ma sasd yiwi tabrat dar rbbi .
Ar tinnin imuslmn ɣ is iga awal n rbbi d is-d netta ad t-id issugzn f umazan nnes Muḥmmad .
Ar ɣassad , udlis ad iga udlis amzwaru d udlis nna akk iqburn ittawsan is ittyura s tutlayt taɛrabt .
Umnen akkʷ imuslmn d imumnen s lquran is iga awal n rbbi isggizt-id s ils aɛrab lmubin , f umazan Muḥammad s ubrid n lmalak Jibril ɣ kigan n tmldawin zɣ lbiɛta nns ɣ usggʷas 610 ar tamttant nns ɣ wass n 8 yunyu 632 .
Ibḍa Lquran s 114 n tassurt , illa gis 6236 n layat .
Illa ɣ Lquran layat makkiya d tiyyaḍ madaniyya .
Lquran lkarim iga adlis amggaru zɣ idlisn n rbbi , issgizt rbbi f nbi Muḥammad .
D tilawat n lquran d ussfld nns d twuri sis gan kullu lɛibadat ar sisn ittaẓ umuslm i rbbi bac ayzddig ul nns .
Tssnti tɣrma n imuslmn dffir ma iggiz Lquran s wakal .

Cicunq ikka tt nn iga yan ufrɛun n miṣr azayku , ig amssrsl n twja tagldant tiss snat d mrawt .
Inbḍ zɣ -943 ar -922 .
Iga zɣ yat tqbilt tamaziɣt tt nn ikkan ɣ Libya .
Cacnak niɣ Sheshonq I ( Tinglizit ) ni ou Chechonq ( Tafransist ) ini ula Chechanq iga agllid amzwaru amaziɣ afirɛawn lli isbidn tawja tiss snat idmraw d snat ( tis XXII ) n Misṛa sg -945 armi ar -924 .
Ilul gh tqqbilt n ayt maswac gh izzlmd n Ifriqya .
Idul d ufrɛun axatar lli innra udfrir n misra .
Yumẓ tanbaḍt nns , iṣku tamlilt n ifrɛun tiss 22 .
Iṣka cicun tamlilt tiss 22 gh 950 dat n tlalit n Σisa .
Tkka tnbaḍt nns 21 n Usggʷas .
Lliɣ immut , tqqim tmlilt nns mnnawt n tsutin ɣ ifassn n tawja nns .
Liɣ yaghul iga Cicun afrɛun amqqran , yofa tamurt n misra tbda f kigan n tmnadin .
Ismuntnt issmghurt s kigan n tmizar yadnin am falistin d surya .

Ɛssu u Baslam ( s yism nns n tidt : Ɛisa u Ɛli n Ayt Baslam ) iga yan uxatar lli yuran ism nns smḥ ur itmḥan ɣ iggi n tɣlaḍin n umzruy n tgldit n Lmɣrib .
Illul ɣ usggʷas n 1890 ɣ udrar n Saɣru , ɣ tsga lli n iwalan i tnrzuft ɣ Tinɣir , yat tqbilt zɣ tqbilin n Ayt Ɛṭṭa .
70 usggʷas ad iddr aylliɣ ad immut ɣ 16 ɣuct 1960 .
Ittyussan s tirrugza d lɛz , ɣayann ad yujjan tiqbilin n Ayt Ɛṭṭa ad t fllasn gin d lqayd ɣ usggʷas n 1932 , lliɣ munn Ayt Ɛṭṭa gn afus ɣ ufus afad ad wajhn nkrn i usdurri n Fransa .
27 n usggʷas ad iddr Ɛssu u Baslam ḍarat n imnɣi n Bugafr .
Immut Ɛssu u Baslam ɣ 1960 s waṭṭan n skkar , ittyumḍal ɣ usmḍl n iqburn nns ɣ Imlcan .
Nttan ad innan yan wawal : `` Usiɣ ass imrign , afad asin warraw nnɣ iɣunab '' .
Ittyussan imnɣi ad s yism n Bugafr , tbda ɣ 13 fibrayr 1933 , tkmml ass n 25 mars ɣ usggʷas ann nit , 46 wass ad tkka , sbayynn gis irgazn n Ayt Ɛṭṭa tirrugza nnsn lliɣ gan qbl imnɣi kra n 7000 n yan d iqṭṭaɛn n Fransa kra n 38 000 gin ḍḍubl nnsn s mraw tikkal , tzaydt asn is d iqṭṭaɛn n Fransa stɛmln dbabat d slaḥ amaynu , d tuggt nnsn ɣran ɣ ammas-katin n tinmal n lɛsker .
Lliɣ ẓran iqṭṭaɛn n Fransa iguyya nnsn xsern nhjn ma mi nttini syasa n wakal iḥrgn , ar ḥrgn ar tbbin taddagin n lluz d uzmmur ar nqqan ɣ middn d tmɣarin d tazzanin , ma imẓẓin d ma imqqurn gisn 4000 n middn d 700 ngr lmuqawimin , amma iqṭṭaɛn n Fransa mmutn gisn 3500 iqṭṭaɛn gisn ljiniralat d wiyyaḍ nna dar tlla twassna ɣ zun d anaw ad n imnɣitn .
Lliɣ iẓra Ɛssu u Baslam Fransa rad tnɣ kullu ayt tmazirt iqbl sis istslm ittfawḍ disn fkan as kran ccuruṭ gant kullu ɣ ṣṣaliḥ n tqbilt n Ayt Ɛṭṭa .

Iga Muḥmmad Ajaḥud ( 1937-1989 ) ittyawssan s ṛṛays Muḥmmad Albnsir nɣ Ddmsiri ṛṛays d unaẓuṛ n uẓawan ittussann bahra ɣ ugns ula ɣ bṛṛa n tmazirt , ilul ɣ 1936 ɣ Tmsult tama n Trudant d Imi n ṭanut ɣ taqbilt n Ilbnsirn ( Dmsira ) , maccan izri mnnaw n isggʷasn ɣ Tgmmi Tumlilt .
Iḥsa lqqʷṛan ɣ tmzgida n tmazirt nns ɣ tmẓi nns , macc iffaɣ ad ikkat ribab aylliɣ itawssan ɣ 1963. ɣ akudan ad ifta ad ittirir ɣ timizar n Uruppa zun d Fṛansa , Bljika , Lalman d Swisra .
Isbidd t lmxzn ɣ 1981 lliɣ yura tamdyazt n Aggurn .
Ɣ tɛɛurma nns , izug s bṛṛa n tmazirt , iskr imuddutn s mnnawt tmizar ɣ uṛubba , mac ɣ tgira isti ad ig ṛṛays d unaẓuṛ , issnti ilmma ar iskar amarg d tssfifin ɣ isawl f kigan n imrsiwn lli dar tazdayt d tmukrisin n tudrt d wamun d tsrtit d tdmsa d usgd .
aylliɣ akkʷ iga s ixf nns d umarg nns yat tinml iẓlin ɣ yigr n uẓawan d imurig amaziɣ ɣ d ffɣn inaẓuṛn yaḍnin ttwassannin zun d faṭima tabaɛmṛant d wiyyaḍ .
Ifl d ṛṛays albnsir tugt n tssfifin n umarg d tugt n tmdyazin , ismun umrzu d umara amaziɣ muḥammad mustawi tugt gisnt ɣ idlisn lli d ffɣnin ɣ mnnawt tẓṛigin .
Ilul ɣ ṭmsult ɣ taqbilt n Ilbnsirn ɣ usggwas n 1937 .
Mad yad ikka timzgida , iks ulli , zun d akkʷ inggwa nns , ittut s umarg .
Lliɣ ar n ittimɣur s imik , yufan ixf nns izḍaṛ ad ittngidi d inḍḍamn n uḥwac , mk ann nit a f d ittfuɣ ar ittnḍam ɣ usays n usun .
Ur izri yat s iɣ idda ikcm , afad yisin i rribab lli igan yat ɣ tmatarin n tmagit n ṛṛays , s trabbut n Ḥmad Amntag d tin Wahruc .
Mad yad izzri yan kraḍ isggʷasn d trubba yad , idda s Lalman yilin gis zɣ 1961 ar 1964 , maca yusi ids tagzzayt n umarg , ur tin tsmyur tudrt n uzwag .
Yurri d ilmma s Lmɣrib ikcm i tirruysa , isti ad gisnt iskr tudrt nns d twuri .
Zɣ 1965 ad isat ar d isffaɣ tisfifin .
Mk lli iga anḍam ar isnmili awal , ur ikki yat s iɣ iga ṛṛays ittuyassann , iskr adɣar nns ɣ ubaraz n ayt umarg .
Ar ittkka timizar d tmdinin lliɣ llan Iclḥiyn , ar izray ɣ lidaɛa .
Aflla wawal , iga Rrays Muḥammad Albnsir , nɣ ḍamsiri lli as ttaran ɣ iggi n tsfifin llid issffuɣ .
Maca , ɣ usggwas n 1969 tflt tdusi nns .
Lliɣ idda ad ikk darsn , iḍṛ nn s ṭumubil , iṛeẓ , iɣwi talkrusat .
Mqqar iga abiḍaṛ , ur ibḍi d umarg .
Iḍfṛ taɣarast nns , yacki d akkʷ izdɣ ɣ tgmmi tumlilt , tamdint lliɣ ggutn Iclḥiyn .
Mqqar yurar zun d akkʷ wiyyaḍ tayri d tmukrisin n tudrt , Albnsir iẓli , ngr akkʷ ṛṛways n tasut nns , s turarin lli iskr f tmukrisin mqqurnin n tsrtit d tmagit , zun d tin usurs n tmaziɣt , tin uggʷrn , d tmzgida n tgmmi tumlilt .
Addad ad ad ifkan i Albnsir yan udm iẓlin , ad t igan d Albnsir .
Lliɣ issn mas yg amzwag n umarg lliɣ t tfl tdusi nns , immaɣ ad as ifk atig , at issffaɣ ɣ usurs mẓẓiyn lliɣ ran ad t gn inbaḍn n tmazirt .
Is ur inni : Ṛbbi zayd lɛzz i tclḥiyt , nttat as liɣ atig ɣinna ɣ sawlɣ Mac atig ad ur nn izri iwtta n ɣi lli ɣ isawal d willi s isawal , acku tanbaḍt ur tfki atig i tclḥiyt .
Nttat nnit iẓṛa ixf nns is ur yurar , zun d akkʷ wiyyaḍ , addur n tgldit , d tmurt , is ur inni mas iga yan ɣ isrdasn n tmazirt , d tirsal nns , mac ur t gis yiwi yan , ur t iẓṛi yan , ur as inni yan yat , ttun t , rurn t f tsga , ẓlin as tamttant zun iɣ immut waydi ɣ umdduz .
Is ur iẓṛi mas d lidaɛa ar sul tettẓalla ɣar s Abdlhalim , d Um Kltum , d Abdlwahab , iẓṛa kullu mayad : Zɣ sḍimraw d yan ad nttmjjad agllid Ullah amk iẓḍaṛ ad aɣ ifk mqqar d lbackliṭ .
Mqqar d mayan , ur ibḍi d umarg , ur ibḍi d wawal lliɣ t ittaru , isrfufnt * .
Issn is is ur ili atig dar tnbaḍt , mac ilat is dar winns , willi f d ilul , willi s isawal , issar idsn tama immimn , mqqar tmrrt .
Addad ad icqqan iṛẓm d i kigan n tmmariwin f ṛṛays , iẓṛa sis talkkawt n inbaḍn , ikka aɣzu lliɣ yurar f tmukrist n uggurn ɣ usggwas n 1982 , tamttant ka ad t ikksn i tayyaḍ lliɣ yurar f taḍṣa n tmzgida mqqurn .
Albsnir iskr timiḍ n tsfifin , immut ass n 11 nuwanbir ɣ usggʷas n 1989 ɣ tgmmi tumlilt .
ttuskarn as ula kigan n ismɣrn slawan akk sg tmsmunin .
iga yan unaẓuṛ amaddur s umarg nns iẓiln ɣ llan wammakn ggutnin lliɣ ur ifl igr ula imrsi f ur isawl .

Ccrifa Krsit tlul ɣ Tazrut mu uxbu ɣ usggʷas n 1967 illan ɣ tama n iɣrm n Xnifra .
Tddr timẓit nns zun d akkʷ tirbatin yaḍnin n usun .
Ur tkki tinml , tḍfar , zun d akkʷ tinggatin nns , tixfawin n wulli n ayt dars .
Ar tsmikkil .
ɣ yat tguri tusi tamasayt n uguns n tgmmi .
Ngr tiwuriwin ad ar tkkit amarg , nɣ ar ttals i kigan d izlan nɣ timawayin mu tslla sul tmẓẓiy , nɣ tilli ttlmad , kraygatt ass , d trbatin yaḍn n usun .
Ur jjun tswangm ad tkcm asays n Ccyux aylliɣ tnmaggar , ɣ tzwuri n isggʷasn 80 ɣ tasut lli izrin , d Rwica .
Tizi ann ad tusi azmmaẓl izwarn g tudrt n Ccixa .
Ɣ tfrka ad izwarn , ur tlli s yixf nns , izdi bdda ism nns d ism n bab n trabbut , n ccix nns , zun d Rwica , Mɣni , Lmrabṭ d Aziz Ɛim .
Mk ann af nttafa ɣ udm n tasfift : Rwica d Ccrifa , Mɣni d Ccrifa .
Mqqar ur rin ayt dars ad tfk ixf nns i iɣladn n umarg ur tkki yat aylliɣ tẓẓa ism nns ngr ayt usays s taqqayt nns lli d yusi kigan ɣ tiyyat dranin n tmawayin , d tnaniwin n taqqayin , zun d tin Tifrsit , sul ittnunuyn ɣ idrarn n waṭlas anammas .
Lliɣ izdi d kigan d tmatarin n umutti , n usnnifl d tguḍiwin n umaynu issiḍinn tasa ibbi ul , isḍṛ timatarin mqqurnin lli f ttyasayn watign n tmtti iqqan ad ils tifit n tiṭṭ .
Ɣ tmazirt n waṭlas anammas , tamazirt n tiqbilin timaziɣin , anaw ad n umarg ur igmi , innfl amr ɣ idɣarn mu nɣi ad nssaɣ idɣarn n tudrt taɣarimt zun d Mrirt , Xnifra , Zawt Ccix , d man yaḍn .
Maca mk lli sul ur nufi ad naḍu dffir ussan nnɣ , ur nufi ad nmmaɣ d usnnifl , ad ngli ingitn n tudrt d isyafatn .
Mk ann ad nit skrn inaẓuṛn d yufan ixfawn nnsn ɣ tmdint irin ad smdn tinaniwin n umarg ilulan ɣ igusnisn nnsn .
Is iẓḍaṛ yan ad immaɣ d taḍangiwin n umarg ?
Chrifa Krsit tga yat gr wid akw , nɣ ttid akk ittutn s umarg ɣ man ur ygin adɣar lliɣ tlul .

Aḥmad Badduj ( 1950 - 22 Ɣuct 2020 ) iga yan zɣ inmɣuṛn n taẓuṛi taclḥit tamaziɣt , ilul ɣ usggas n 1950 ɣ Msgina igan yan udwar n Ifrxs itabɛan i Ugadir , tasga n Sus Masst .
Dars uggar n 30 film s tutlayt taclḥit .
Iswurri ɣ kigan n twuriwin lli ɣ d yumẓ lbac nns , ilɛb akk d iɛrrimn n Talḥasant n ugadir ɣ usggwas n 1967 .
Ɣ usggwas n 1972 ifta s Inzggan , ɣin aɣ iskr trabbut nns tamzwarut n lmṣraḥ s tmaziɣt iga yas s yism `` Amnar Umrr '' .
Izri nn ɣ tuggt n trubba yaḍni aylliɣ ikcm d tamsmunt n Tifawin ɣ isggwas n 1985 , zɣ lliɣ disn ikcm as ibda ar ittuyssan ɣ ammas n ubaraz n tẓuri d lmaṣraḥ amaziɣ .
Ɣ usggwas n 1989 icark ɣ ṭṭṣwir n lfilm lli akk izwarn s tutlayt taclḥit d akk tutlayin timaziɣin at igan `` Tamɣart n wurɣ '' .
Zɣ ɣ-akud-ann icark ɣ kigan n laflam yaḍni iskr akk ntta talif d lixraj .
Immut igllin n Aḥmad Badduj s tmaḍunt n Kurunafirus ɣ wass n 20 ɣuct 2020 ɣ Ugadir .
Yudj ɣ yan uzmz agrmim , ɣ ur ifri udimal n umaḍal .Ssirdn imṭṭawn ul nns zg umnus Izry aɣiluf ɣ icba n imalgn , n igurad , n imddukkal d ismunn n tẓuṛi d isffarahn s umata .
Ilsa tallara aha iny tazujra ffir n kigan n twuriwin n usuny d usrlel ( proposé pour la mis en scène de « isers » et « alil » s wukus n « s » ittyalsn i usfsis n tawalt ) ɣ tmzgunt d uɣraw uẓṛmussu zg « iẓṛa » d « umussu » .
Mac iddɣ iga udm adugman hatin ar ittɣima iddr ɣ tungint n iwdann nna t issnn .
Udm nns iga wi-n umxṛfef d umԑafar d tassasin n uzlaḍ ɣ igma d unzwum n tẓuṛi n usuny nna s immuqqn .
Udm nns ila tifiras izzdrazn tasuta ikkan asala nns .
Iffɣ akal , yaḍu s wakal .
Iffɣ tasddagamt nna gis ifka , iskullԑ ɣ ignna n tẓuṛi , iggz akal .
Ikka tin iman d yan usmun ɣ tihirit n umggaru-ad taf ad immgnt ɣ yat tfagla n usnnumku nns .
Kud aḍun ttuẓwan s utwar n tgrwawt aha ifra i usmun nns ma s issilɣ tihirit nns mqqaṛ idrus uy-nna as ittufkan ɣ ulssi .
Ay-a iga tamatart n usfṣky d uflsy ( le dévouement ) n igllin .
Ar urttuɣ ad issdnɣ umɣnanu tawja nns tamẓẓyant d tamqṛant aha ifk as afurgt , ad t yadn s tamlla nns , issɣlel t ɣ umaglal nns anmmazzu .
Nga wi-n umɣnanu ar sars nttuɣul .
Walu may d inna ḥtta yan dat urttum nns abla ad issidn .

U Baṭuṭa nɣ Iwis n Bṭṭut ( s tɛṛabt : ابن بطّوطة Ibn Baṭuṭa ) ism nns iɣzifn : Abu Ɛabd Allah Muḥammad Ibn Ɛabd Allah al-Lawati aṭ-Ṭanji Ibn Baṭṭuṭa .
Iga argaz amaziɣ ilul ɣ 24 febrayer n usggas 1304 ɣ tmdint n Ṭanja d immut ɣ 1368 ( nɣd 1377 ) ɣ tmdint n Mṛṛakc .
Itawssan s umuddu ns d tmalayt ɣ tmizar n umaḍal lli ittuyssan ɣakudan .
Ig Amsmuddu amzwaru lli issn umzruy n ufgan .
Ar as tinin ula Amir rahala .
Yut niɣt immudda s uḍar uggar n 120 000 km ɣ 29 n isggʷasn .
Adar ns yuwit zɣ Tumbuktu ar iffus n Bulɣar ( ɣil Rusiya , iggi n Volga ) .
D zɣ Ṭanja ( ism aqbur : Tin iggi ) ar Kanzhu ɣ tmazirt n Cinwa .
Arratn ns ismuntn Ibn Juzayy al-Kalbi ɣ yan udllis lli mmu ism : Tuḥfat an-Nuẓẓar fī Ghara-ib al-Amṣar wa ƐAja-ib al-Asfar ( s tirra n Taɛrabt : تحفة النظار في غرائب الأمصار وعجائب الأسفار ) .
Ɣ timẓi nns , iɣra Ibn Baṭuṭa lfiqh amaliki , lliɣ-d iskr 21 usggas ifta s lḥajj ɣ ammas n Makka ɣ tmazirt n Saɛudya .

Muhmmad Amzyan s tifinaɣ ⵎⵓⵃⵎⵎⴰⴷ ⴰⵎⵣⵢⴰⵏ , iga yan unzbay amuqqran li kullu izwarn s immaɣ f tasga n Rrif n tamurt n Umrruk .
Tazbaytns tzwar tin Muḥmmad n Ɛbdlkrim Axttab .
Ilul ɣ usggwas n 1889 ɣ tama n iɣrm n Nadur ɣd u uflla lmrruk .
Ikka timzgida , iɣr , iḥsu lquran ig amɣar axatar ar ibḍḍu middn s ufulki , ifasn izrfannsn .
Myad igat ɣ umzwaru li ur rinin ispanya ɣ tmazirt lmrruk .
Igmmaḍnad li izznza butɣiyult syan watig ur iwan amya .
Ismun Muḥmmad amzyan tqbilin d irgazn n Rrif bac ad sbidn tawuri yad nsblyun .
Rẓin nasn imasn ṭayn nasn ixddamn .
Bac tazbaytad at tili atig , Muḥmmad amzyan isuff ɣi imddukkalns tayri n tamurt d tiddukla n tiqbilin n Rrif d wakal n tmazirt .
Z rid a izizwir tazbayt .
Ig yan kullu willi zwarnin ad ṭayn Spanya d tmizar yaḍnin li dar lɣrḍ ɣ tmazirtnɣ .
Tamaɣtad li ɣ tyagasn , d mten gis uggar n 3.000 n uɣwwaɣ n Spanya .
Mayad yull uṭun n midn lli ran a d awsn s ixfawn nsn d maddarsn illa .
Imzdaɣ n tiqbilin n Rrif .Aussi , le nombre des mojahidounes a-t-il augmenté .
Chaque tribu envoyait des renforts en homme en matériel , en donnée .
Ceux parmi les habitants qui étaient restés dans les tribus avaient pro mission de surveiller les déplacements et les mouvements des troupes ennemies et de donner la l'arme en allumant le feu en cas de danger ou de préparatifs d'attaque .
Durant 5 ans Charif Mohamed Amaziane a livré plus de 100 batailles coloniales parmi lesquelles on peut citer : la bataille de diwana , la bataille de Had Ait Chiker , la bataille de Kebdana , la bataille de Selouane , la bataille de Segangan etc .... Tout en stimulant le sentiment nationaliste des tribus , Charif Mohamed Amaziane était le premier sur le front en première ligne face à l'ennemie .
Décédé sur le champ d'honneur lors de la bataille de Hamam , il fut enterré dans sa région natale après avoir été au préalable transféré par les espagnoles à Mellila . ) ) )
Les Espagnols réagissent en une bataille à l ' endroit appelé « Diwana » qui se solde par une débâcle et une défaite espagnole : plus de 3 000 soldats sont tués ou blessés .
Cette victoire accroît la popularité de Mohamed Améziane et Talɣa : Ref nec .
Mort en 1912 lors de la bataille de Hamam , il est enterré dans sa région natale .
Aɣtarad ig yan n iɣatarn n tamurt n umrruk , d yan ɣ iɣtarn imaziɣn lli dur ifl tadallit i tarwa n tmazirt ns .
ifk yat tamatart i willid uckan niɣ tarwa n imal .

Frantcisku di Giovanni Botticini ( 1446 – 16 ynnayr 1498 ) , ar ittusmma s umata Francesco Botticini , ikka t inn iga yan umkla awṭalyan azayku n Tlslalit .
Ilul d ɣ Flurinsa iɣama nn ar ikllu ar tamttant nns ɣ 1498 .
Izzri wussan n ulmmud nns ammas n tsawriyn n Nri di Bcci , Cosimo Rosslli d Andra dl Vrrocchio .
Isrsl d tsawrt nns sis iẓlin ammas n Flurinsa ḍart yat tizi ɣ iswurri am umawas n Niri di Bitci .
Yat tkʷmmict n twuriwin ka srs itturruyn s usrid ɣ mayd izrin , mac ufan d inmzruyn ɣ yisggʷasn ad gguranin mnnawt twuriwin yaḍnin srs tetturruynin s tnẓi .
Zɣ mayd ittusmuttr `` record '' ummid n twuriwin nns , yurri ar ittyawḥasb zun d yan ɣ yimqrann n tẓuri n Tlslalit bahra ttyawɣḍafnin .
Tiwuriwin n Botticini akkʷ tettyawssannin ; d Tabrnacl n Sacramnt , Assumption n Tamgudt d Madonna d Urba dg Glory d Maryam Tagʷrramt Tawmjdaliyt d Brnard Agʷrram .
Ibbas , Jyuvanni di Domnico di Piro , ikka t inn iga ula ntta amkla .
S ufulki n imddukkal nns nna iṭṭaf ammas n umaḍal n tẓuri akud ann , yufa Frantcisku ad iswurri dar Niri di Bitci am umawas nns .
Ibda ar as ittaws ɣ tsawrt nns ijujjgn ass n 22 yulyu 1459 ddu yat tmɣunt ( contrat ) n yan usggʷas n usluɣmu .
Tkka tt inn dars 13 usggʷas ɣ tizi ann .
S tmntilt n tgrumma n yinaẓurn dar tkka yat tmfkiyt taxatart ammas n tsawrt ann , yufa ufddam n Botticini ad yili yan `` exposure '' igan azalan .
Mqqar dars tkka tmɣunt n yan usggʷas , ifl Frantcisku tasawrt n Bitci ɣ yulyuz 1460 ḍart tẓa wayyurn n usluɣmu ur d uggar .
`` Da ssfrun imassann tasimant nns tazaykut s trarit nnsn n tmntilt i tzrirt n umcwaṛ n babas ɣ tklut d ula `` connections '' nns d inaẓurnyaḍnin '' .
Nnan mas d lliɣ d iffuɣ tsawrt n Bricci , izzri ɣ tin Andra dl Vrrocchio yan imikk , s tmuni n mnnaw ɣ `` contmporaris '' nns , zgisn Lyunardu da Vintci , Lurinzu di Kridi , Duminiku Girlandayu , d Pitro Pirudjinu .
Is ka , ur illi kra n wanẓa ittuzmmamn immaln mas d nit iswurri ɣ tsawrt n Virrukyu .
ar ittyafa yan wanẓa igan usrid f wassaɣ nnsn akud ann ɣ `` collaboration '' n Frantcisku d Virrukyu ɣ itsnt twuriwin , d tzrirt n tmamkt nns nna ikkan f tflwin n Frantcisku .
Irwas is d tkka tmntilt n uyad amḥizwr d yinaẓurn imafkayn yaḍnin ammas n tsawrt , irẓm d Botticini ɣ 1469 tasawrt nns sis iẓlin , zun d ɣmknna `` reported '' ɣ yan warra n `` arbitration '' mu ittaḍu usakud s usggʷas igan yan .
Idum wassaɣ nns n twuri d Virrukyu ar 1475 s mayd idrusn .
Ar tettɣama tad , tga yat zɣ twuriwin n Botticini akkʷ tettwaɣḍafnint .
Ittugna Andrw Agʷrram , nna igan agʷrram patron n tglizt akud ann , f uzlmaḍ n usibiryum ( Ciborium ) .
F ufasi nns , tigmmi n ucharist ; tlla yat tflwit n John Agʷrram Amsddam .
Ddu snat tugniwin ad tirslalint , ilint kraḍt tflwin mẓẓinint ɣ `` predella '' ( tadabut f ar srusn id altarpic ) .
F uzlmaḍ , ittugna `` Martyrdom '' n Andrw Agʷrram ddaw as s usrid .
Ar ittyafa Imnsi Anggaru ɣ tuẓẓumt d Martyrdom n ugʷrram John Amsddam ɣ `` compartmnt '' f ufasi ; ddu tfliwt imqqurn n John Amsddam .
Ittuɣts yadlli ad tmmd `` altarpic '' ɣ 15 ɣuct 1486 , is ka ur nit tettrs ammas n tglizt ar 1491 .
Ur tettusmd twuri-nns ar 1504 llig tkllf taglizt iwi-s n Frantcisku Botticini , Raffallo , ad as-ikmml tawuri s umsasa d tmɣunt tanṣliyt .
Kkan t inn ɣ tzwiri ar ttraran tajmilt n usnulfu nns i Sandru Bottitclli f uynna ibdr Vasari ɣ udlis nns `` Tudrt n Inaẓurn '' , mac ssnẓan inmzruyn n tẓuri ḍart wakud ann mas d tawuri n Botticini ad tga .
Iddm Botticini ɣ tklut nns zikk n 1475 , ismd tt ɣ 1477 ḍart sin yisggasn .
Tɣiy tflwit ad tettayafa ɣ ass a ɣ Usfsr Anamaur , Lunḍun .

Iga Muḥmmad Xirddin yan umara amṛṛukiy igan u sus ittaran s tfṛansist .
Ilul d asggwas n 1941 ɣ Tafrawt ɣ sus .
Ifl tafrawt iĝizd zu agadir isdɣ gis ɣu usĝas n 1961 ider gis ar asĝass n 1963. ik ttin d tanfrut inamun , ar icnubbuc dar imzdaɣn .
Immati Muhammad xayr iddin s iɣrm n Tigmmi Tumlilt , yizwir ar itmuna d imaran yaḍnin ɣ zund nttan , ɣu usggas n 1964 ray sbid mammu nttini ammussu kullu tamdyazt niɣd `` Poésie Toute '' .
Γu usggas n 1966 rad itḥi tasɣult n Encres d yaws ay ttara ɣ Présence africaine .
Γu 1967 , rad itḥi adllis nes amaynu Agadir , yamz yat tasmɣurt n ifrxan baslnin ( le prix Enfants terribles ) , li iskr Jean Cocteau .
ɣu usggas n 1975 rad yurri s tamazirt nes Lmrruk , mac ra iḥrc baḥra s yat tmaḍunt li radas igguru .
ɣ iɣrm n Rbat ɣ was n 18 nwanbir 1995 rat itawi tinjit .
ifld mick di idllisn .

NBA nɣ Nba Saɣru ( ism nns n tidt : Mbark u Lɛṛbi ) , ilul ass n 9 cutanbir 1982 ɣ Mllab ɣ Usammr ɣ tmazirt n Lmɣrib , iga amgay d umɣnnj amɣribi isawaln s tmaziɣt .
Iga ṛṛays d umkras n trabbut n uẓawan amaziɣ Saɣru Band .
Ittyussan s kigan n tzlatin zun d : Muḥa , Gra d ifassn , Ulac smaḥ ulac , Aws iyi i tala d Tabrat i Ubama .
Yiwi tasmɣurt n umarg amaziɣ ɣ 2010 zdar Usinag agldan n tussna tamaziɣt .
Iga amgay d umɣnnj amɣribi amaziɣ .
Lliɣ yumẓ NBA adiplum nns ɣ uzrf d tskla tafṛansist , yufa nn agayyu nns ɣ ccumaj , ayann ad t yujjan ad nn ig tuggas nns bac ad afk yan unfus amaynu i umarg n Usammr .
Ibda ar ittirir d imdukkal nns ɣ usinan nɣ ɣ imussutn n tmsmunin tidlsann .
Iɣra Mbark tɣuriwin inafllatn ɣ tsdawit n Mknas nna ɣ yumẓ adiplum n turagt ɣ uzrf , d wiss sin ɣ tskla tafṛansist ɣ tsdawit n Ṛṛacidya .
Tettyussan tarabbut mliḥ ɣ 2006 .
Isfɣ d kigan n id album zun d `` Muḥa '' , `` Tilelli '' d `` Tabrat i Ubama '' nna ifkan yan unfus amaynu i umarg amaziɣ .
Yiwi tasmɣurt n umarg amaziɣ ɣ 2010 zdar Usinag agldan n tussna tamaziɣt .

Munṣif Sslawi ( s tnglizt Moncef Slawi ) zzɣ tarwa n 27 yulyu 1959 Agadir , iga amuzay amṛṛuki amarikani ɣ tmguri n isafarn , iddr ɣ iwankn imarikann imunn d unmhal izwarn n tdala n tgzzayin ɣ tmssurt n Glaksu Smit Klayn ( GSK ) .
Iswuri ɣ tmssurt tizi n kṛamraw n usggʷas , yanf ɣ usggʷas n 2017 .
Izdɣ ɣ Biljikka tizi n 27 n usggʷas , itahl tasmunt nns lli tt inn ikkan ar tga tamrzut d tamuzayt ɣ infafadn , d nttat ad yufan tagzzayt i yan unfafad d yuggan ɣ isggʷasn n id tamraw lli iẓḍmn f izgarn d irwas anfafad n wassar n tagaẓt dar ufgan .
Ittustay ad ig amaɣlaf f tdala n urzzu d usnfli ɣ tmssurt n Glaksu Smit Klayn ( GSK ) , ilkm tiyafutin tizalanin , lli ɣ d tffɣ tgrumma lli yuman 24 n usafar d tgzzayt imaynutn gr 2011 d 2016 i infafadn bahra innflin , tmsasa fllasn tmssugurt tamarikant n umtcu d isafarn s talɣa tamaddadt , imurs ula ɣ usizdr n tmsastlt s ugtamur n 40 % .
- Agmam ɣ usqqamu n inflas n tsdawit Ḥamd bn Xalifa .
Tettuswudda tzzigzt n Warp Speed zzɣ unmɣur imawasn n taddart tumlilt Garid Kucnr s usnal zzɣ tmawast tamarikant n umzaɣ d tmawast n tdusi d tnafutin tinfganin ɣ iwankn imunn .
Ittustay Sslawi lli innan mas d tizi n 12 ar 18 n wayyur rad tmru macc nẓḍar ad nlkm , iswuri d imaɣlafn inmɣurn n tzzigzin d ujiniṛal Gustaf Birna .
Afad ad yanf i unnzri n tnafutin , iffɣ Sslawi zzɣ udɣar nns ɣ usqqamu n tmssugurt n tmssurt n tadruknulujit Mudiṛna d usɣim nns Masatcustis , lli tt inn ikkan ar tsnfliy tagzzayt n unfafad n Kuṛuna .
Yuma Sslawi ɣ isqquma n tmssugurt n tmssurt n Stṛufaks , d tmaddast n usnflul ɣ yigr n tdruknulujit , d twisi tamaḍlant n tgzzayt n Idz , d tmrslt n Firma ( PhRMA ) .
Ɣ usggʷas n 2012 , ittustay Sslawi d 25 n mddn yaḍn s mas gan id bu tzrirt mqqurn ɣ yigr n tdrusafart zzɣ Firsbyutik .
Ɣ usggʷas 2016 , tssisml t tsɣunt Furtcn ɣ 50 n imzwarn ikswatn ɣ umaḍal .
Ikcm umskn n isafarn Sslawi ɣ tlgamt n 100 n umskn amufay n isafarn ɣ umaḍal ɣ usggʷas 2018 .

Faḍma Faṛas , tga illis n Ayt Ammr ɣ tmazirt n Iḥaḥan , tẓṛa tifawt ass n 04 uktubṛ ɣ usggʷas n 1991 , tɣra gis tamẓ tugga n lbakalurya ɣ usggʷas n 2010 , ilmma tɣr ɣ tsdwit n ibn zuhr tamẓ gis tugga nns ɣ tutlayt n taɛrabt ɣ usggʷas n 2013 , ilmma tamẓ daɣ acbar n tɣri tsnti tiɣri nns usaka n tɣuriwin tamaziɣt tamẓ gis tugga ɣ usggʷas n 2016 , ur tbd Faḍma Farras tsnti ilmma tiɣri nns tiklit yaḍn ɣ umastr tamz gis tugga nns ɣ usggʷas n 2019 .
Tg ɣ usggʷas n 2020 tamzrawt tamrzut g usaka n dduktura g tɣiwant n tskla d tmassanin tinafganin ; tasdawit n ibn zuhr g ugadir .
Tg awd tamarat s tmaziɣt .
Yat g inbdadn n tzlɣa n imaratn s tmaziɣt tirra .
Tiwi tasmɣurt n Lmɣrib n udlis g usggʷas n 2018؛ anaw n wallas ittyaran s tmaziɣt .
Mk lli tiwi tasmɣurt n tussna tamaziɣt lli isnmala usinag agldan n tussna tamaziɣt g 2016؛ anaw n tmdyazt .
Tiwi awd tasmɣurt n tzlɣa n tirra g usggʷas n 2015 g wanaw n wungal .
Faḍma Farras g tgira n isggʷasn ad tskr yat tgrawla f ungaln lli g tura Askʷti n tlkawt ( 2017 ) d ungal yaḍn Igʷntrn d ifaɣrn ( 2018 ) , g tgira n issgʷasn lli izrin 2020 ilul d dar s yan ungal yaḍn tga as s wassaɣ Ibiw n tarir d wayyaḍ yaḍn tga as s wasaɣ Tiffilla n tmagust , tizi nna nḍfṛ tirra n massa ar tt inn n nttafa mas d ar ttara g tugtt n isntal macc Faḍma Farras tsti ad bahra ttara f twtmt d tmukrisin lli g ar tnggḍ .
Azwl iga yat tisit lli d immaln mad iḥḍan g tirra n uḍṛiṣ ig yan itri immaln uɣaras lli yumẓ umara g tirra nns , ig d nusi taguri n ucḍaḍ rad aɣ tmmal mas d iga t `` akʷba , igiwal '' ɣilli g ar nsrus azzan tizi nna nra ad as nfk tibbit ad issumm akʷfay , tacaga tga tt `` tirgitt , takat '' lli ingḍn tzdɣ g wul n kra n yan , `` ddaw n ucḍaḍ n tcaga nnm '' iga yan uzwl lli imalan mas d ungal ad rad isawl f twtmt d tirgin d uẓbbaṛ lli ttasi sg tlalit ar kiɣ tt tiwi tmttant , igiwal ann lli g ar d ttssumum tagat d takat .
Tiwlafin lli tggan imsnfluln g udlis nnsn , ar tasin tugtt n inumak lli izdin d udlis lli turan g ugʷns n udlis nns , ɣik ann d massa Faḍma Farras lli istin ad tg g ungal nns yan udrar d yat taddagt illan aklu asggan g mnid nns n yat twtmt d yan uwtm izdin tinfurin nns , nufaṛ ad nini mas d tawlaft ad ar takka yan unamk mas d tayri ɣ uzmz ad ar tt ssntaln ur tfaw mk lli nufaṛ ad akkʷ nini mas d tgʷdl .
Tsti tmarat g ungal ad ad ttara f twtmt lli g nn tẓli ad tg `` natir '' taṣḍ t n ungal ad nnsafad ad tsslkm tabrat lli f tura aḍṛiṣ nns lli g ar tssutur g tmɣart ad tskr tagrawla f tmyurin d iswingimn lli igan abluẓ f twtmt d tnna mas d iqqan tt d ad tall ixf nns d uswir nns gr iwtman , d tg `` natir ills isawaln g udɣar n tmɣarin lli g nn tunni mas d ultmas `` tifyur '' twssr bahra d tnɣuba gis tɛrma d ufulki dffir mad tiwl , tsawl awd f urgaz n ultmas `` lmusṭafa '' lli ur iran tifrxin mayann af d iṣḍfṛ tarwa yan tama n wayyaḍ , ur d isntal ad ka af tsawl tmarat tsawl awd f iɛrrimn lli istin ad muddun s urubba s tɣarast turzaft , awd tsti ad yili g ungal nns yat tullist n tayri gr `` natir '' d `` sifaw '' lli mi ur irwas uswingm iwtman yaḍn , lli g ifka addur i twtmt ifk as yan watig bahra imqqurn , macc imkkusn n wakuc mk lli sstin assaɣ ad i ixf nnsn tlla darsn tinnayin yaḍn lli g nn unnin mas d tamɣart tga aɛuṛiḍ d yan ucmuti g tudrt ad , mayann af ar gis zznzan ar gis ssaɣn , tamarat Farras tskr yat tgrawla g ungal ad lli g tmmaɣ ad ṭṛẓ iskraf n twtmt tfrn iswingimn lli tssifif allig d tlldi aẓmay n twngmin .
Tamarat tsbuɣla ungal ad nns s tugtt n twlafin lli tsti , tizi lli d naqqra ar n gis nttafa tamimt da k ittajjan ad tmmaɣt ad tsmdt tiɣri nns g ma nn ur yagugn , tzuzzr ɣinn tiguriwin ar tnt gis tkkrz af ad ad tnt immgr imɣri isyafa sisnt .
Mk lli nnsn mas d massa Faḍma Farras tga taglidt n tguriwin , tugm d ils n tmaziɣt n tmazirt nns Iḥaḥan tssngḍ iḍṛiṣn nns g inummak d tguriwin yusin mad iẓḍan n tutlayt tamaziɣt , is d akkʷ tusi kra ɣ iwaliwn lli nttini g tutlayt tamiwant zun d `` ffaɣn iḍaṛn nns acwari '' d tiyyaḍ .
Tsti tmarat Farras ad tili tullist n ungal ad g kṛaḍ idɣarn , amzwaru gis n timzgid lli g ar tmṣawaḍn imkkusn n wakuc g iggi n wakal , iḍfur t id `` asalay '' d `` tafacga '' idɣarn ad af ar bahra tzzigiz tullist n ungal ad macc llan wiyyaḍ zun d `` tawrir '' lli bahra tḥml `` natir '' acku iga yan udɣar lli g ar nn ttmigir imiri nns `` sifaw '' d awd ila udɣar n `` tḥanut '' illi ɣ ar ttmiggirn ibrgagn n tmazirt , ar gis tiggutn iwnnan f ufgan .
Tẓḍaṛṛ Faḍma Farras ad tsslkm tibratin lli tra s yat tɣarast ifulkin lli ittawin imɣri gr isaffn n tguriwin , tfsr aḍṛis nns s yat tɣarast tamaynut lli iẓḍaṛn ad tskr yat tgrawala ɣ unnli n walli tt yaqqran , ilmma tsti isntal lli nn tunni gan `` ṭṭabu '' tmmaɣ ad tn tfrn yan s wayyaḍ allig d gis n tldi timukrisin lli g ingḍ umun nnɣ , Faḍma Farras tẓḍaṛ bdda ad tfk i twuri nna tsti d ana tskr yan watig mqqurn s tɣarasin lli d issan g idlisn n umaḍal akkʷ , nẓḍaṛ kran wass ad nẓṛ tamarat Faḍma Farras g uswir ann amaḍlan , macc nniɣ rad bahra tfulki tirra nns tbuɣlu uggar tizi na tbḍa d tmukrisin n tmɣarin g ungaln ann yaḍn lli d yucka n g ma nn ur yaggugn acku tizi na n tettarra g yan usntl is ar didnɣ yaṭṭa imɣri acku nttan ar t bda ittaɣ irifi n tɣri n ma d igan amaynu d ma d nn ur itam g umara .
isawl mass `` baha mansub '' f massa Faḍma Farras yini fllas : Smmus n wunglan n tnggalt tamaziɣt Massa Faḍma Farras .
Tidyanin n wungaln-nns maṛṛa ttuskant ɣf tmɣarin d imdann d tmariwic nnsnt ... Tttgg tmyarut azɣan inmn i tmtti G tttidir S tutlayt tasklant immimn .
G tirra nns kigan n tbɣest d `` l'audace '' .

Ar t ttannayn imuzay d imaẓamn is iga yan sɣ imurarn imafayn akkʷ ɣ umzruy n twjja n uḍaṛ .
Yiwi Missi tawjja n wurɣ sat tkkal , uggar n Kristyanu Ṛunalḍu s snat .
Trwas tmamkt n wurar nns d ufuks nns win Dyigu Maraḍuna acku gzzuln s sin itsn .
Illa yan umḥizwr mqqurn gras d umurar abrtqqiz Kristyanu Ṛunaḍlu acku llan ɣ iswirn n ufuks immrwasn .
Ig Missi arraw wis kraḍ zɣ kkuẓ tarwa n Xurxi Missi d tmɣart nns Cilya Cutcitini .
Llan dars sin aytmas , Rudrigu d Matiyas .
Tmmut jddas n Missi lliɣ tt inn dars tkka 12 n usggʷas , ukan ayann a f ittall iḍuḍan s ignna ɣ usfuglu nns s tsswitin .
Ifl Nyuwilz Ulḍ Buyẓ ɣ Cutambir 2000 , immatti ntta d twja nns s Uruppa ɣ Fbrayr 2001 .
Isni ilmma d Barsaluna ɣ Dujanbir 200 ɣ iggi n yan ujɛuḍ .
Immatti s Sbanya acku tfka as Barsaluna amwajb lli rad as yaws ɣ usafar n uxṣṣa n uhuṛmun n tgmi .
Nyuwill ur as uwsn s umya ɣ tsga ad .
Yurar annaz n 2003-04 d tggayt n Barsaluna `` B '' .
Ssɣʷlint ilmma s tggayt A ɣ wannaz 2004-05 , yurar anmala nns amzwaru ɣ 16 Ktubr 2004 mgal Iṣbanyul am umkkasu .
Iskr tuddma nns ɣ La Liga lliɣ dars 17 n usggʷas , ayda t yujjan ad ig amurar imẓẓiyn akkʷ ad yurar i tggayt tamzwarut n Barcaluna ɣ kra n umcala amaddud .
Isswa tamsswit nns tamzwarut g 1 Mayyu 2005 mgal Albasiti Balumbi s twisi tzzrayt iẓiln n Ṛunaldinyu .
Timsswit ad tujja t ad ig amurar amẓyan akkʷ ad isswu tiswit ɣakud ann .
Tiwi Barcaluna La liga ɣ wannaz ann i tikklt tamzwarut ɣ 6 isggʷasn , tawi tt tikklt yaḍn nttat d Ubrkas Aṣblyun d Tmɣunt n Inbrazn n Urubba ɣ 2006 .
Annaz n 2006-07 a g nit iɣʷli , ig ukccum nns d tggayt tamzwarut alugan acku isswa ahatrik nns amzwaru ɣ Uklasiku .
Ɣ 18 Ibrir 2007 , isswa yat tmsswit irwasn `` Tamsswit n Tasuta '' n Maraḍuna mgal Nngliz ɣ Ukrwas n Umaḍal n 1986 lli ɣ yumẓ Maraḍuna Tawjja ḍarat n uzrig n uzgn n ubaraz f tsga tafasit , innru kkuẓ imurarn n umzaɣ d unḍaf n tsiswit .
Tamsswit n Missi trwas tt ; Izzri Tcabi ( Xavi ) tawjja , yamẓ tt Missi ḍart n uzrig n uzgn f tsga tafasit , innru kkuẓ , d unḍaf , isswu tt ɣ tgira s uḍaṛ nns afasi .
Ig wannaz n 2008-09 yan zɣ wannazn imafayn akkʷ ɣ umzruy nns .
Isswu Missi 38 tmsswit g wannaz ad ɣ imcalatn akkʷ , tkcm gisn tmsswit nns g unmala anggaru n Tmɣunt n Inbrazn n Urubba nna ɣ tnnra Barcaluna s 2-0 mgal Mancistr Yunaytid , tawi ilmma Barcaluna tamraḍt nnsn .
Ɣ wannaz n 2009-10 d iḍfarn , isswa Missi 47 tmsswit ɣ imcalatn akkʷ , ayda ilkmn aswir n tmkrra n Runalḍu Nazaryu d Barcaluna .
Yiwi Missi tawjja n wurɣ nns tamzwarut ɣ Dujanbir 2009 , yawi tt daɣ g usggʷas t iḍfarn .
Isswu daɣ ɣ unmala anggaru n Tmɣunt n Inbrazn n Urubba n 2011 mgal Mancistr Yunatid nit daɣ .
Tnnru Barcaluna s 3-1 , yawi daɣ Missi Tawjja n Wurɣ , gint ilmma kraḍt mmḍfaṛnin .
Igli taggayt nns s unmala anggaru n Ukrwas n Umaḍal D-20 s snat tmsswitin nna isswa tikli n wufuɣ n umṭṭaṛ .
Isswa Missi snat tmsswitin mgal Nijirya ɣ unmala anggaru , innru Ajṛuntin s 2-1 .
Tettyufka i Missi tmadaytn n trnnawt , twjja tawurɣit ( amurar amafay ) d uduku awrɣi ( amzwaru ɣ wuṭṭun n tmsswitin ) .
Yurar Missi anmala nns amzwaru d tggayt tamzwarut g wass n 17 Ɣuct 2005 mgal Hungarya .
Ikcm nn am umkkasu , maccan tettyufka as tkaṛḍa tazggʷaɣt ḍart n 45 tsint acku yut yan ufna ɣ wudm bla t yumml lliɣ yurm ad d nn isitti afna da yumẓn ɣ ayda ilsa .
Isswa Missi timsswit nns tamzwarut i Aṛjuntina g yan unmala addukklan mgal Kṛwatya ɣ wass n 1 Mars 2006 .
Trẓa Aṛjuntina g unmala ann s 3-2 .
Yurar ɣ unmala wis sin mgal Ṣirbya , aylli t igan d amurar mẓẓiyn akkʷ ad yurar ɣ kra n ukrwas n umaḍal .
Ifka daɣ yat tzzrayt , isswu yat tmsswit , ayda t yujjan ad iga amsswu amẓyan akkʷ g ukrwas n umaḍal 2006 .
Yawi Missi Awlimbiks n 2008 dɣ nttan d Aṛjuntina , mk lli daɣ ifka tazzrayt i tmsswit n Anxil Di Mariya g unmala n tgira ɣ Bijing .
Gan Missi d aqbṭan n tggayt tanamurt ɣ 2011 .
Isswa ahatrik nns amzwaru d Aṛjuntina g unmala nns wis 68 lli ɣ nnran Swisra s 3-1 ɣ Fbrayr 2012 .
Ar tettwannay is iga yan zg tmsswitin akkʷ yufn g umzruy n Missi .
Tamkrra yumẓ tt yadlli Gabryil Batistuta s 54 n tmsswit .
Izgl Missi tayti nns , tg tad tikklt tiss kraḍt , immḍfrn , nna ɣ tlkm Aṛjuntina anmala n tgira n kra n tbrza taxatart trẓ gis , d tiss kkuẓt s umata .
Yan wass ḍarat n unmala , iffuɣ d Missi , ibrrḥ tanaft nns sɣ twjja n uḍaṛ tagraɣlant .
Ḍarat n yat tuddma iṛmin g ukrwas n umaḍal 2018 , yiws Missi i Aṛjuntina afad ad tzri s tawala tis snat s tmsswit tamzwarut g trnnawt nnsn s 2-1 mgal Nijirya .
Iɣ d nnḍr s 2021 d umsunnun amaynu , Lyunil Skaluni , tiwi Aṛjuntina Akrwas n Marikan ɣ Yunyu .
S tmsswit n Di Mariya ɣ tusdidt tis 11 , nnran Brazil s 1-0 ɣ iggi n wakal nnsn .
Aya iga yat tmntal da isslkmn Missi i ad yawi Tawjja n Wurɣ i tikklt tis sat .
Ɣ wammas n usggʷas 2022 , Missi d tggayt n Aṛjuntina , d umssanun nnsn Lyunil Skaluni , nnran Ṭṭalyan s 3-0 , awin akrwas n Finalissima .
Ɣ tagrst n 2022 , yiwi Missi Akrwas n Umaḍal .
Izmmim sat tmsswitin , ifka kraḍt tzzrayin , yawi tasmɣurt n umurar n tbrza .
Gan s yismawn , Tyagu Missi , Maṭiyu Missi , d Siru Missi .
Ilul Tyagu ɣ wass n 2 , Nuwanbir 2012 , ilul Maṭiyu ɣ 11 Cutanbir 2015 , ilul Siru ɣ 10 Mars 2018 .
Itahl ntta d Anatonilla ɣ Yunyu 2017 .
Iṣka Timrslt N Lyu MIssi ɣ 2007 , awttas nns iga t ad tettaws i wazzann mẓẓiynin da illan ɣ isuras n imizi , rẓm daɣ yan upark i tazzanin nna illan ɣ yan usgnaf ɣ tmdint n Barcaluna , Ifk yan mlyun uṛu f ufirus n Kuṛuna ɣ Barcaluna .
Inna i tsnbḍayt mas d ntta `` ɣar ar itturar tawjja n uḍaṛ '' yajj imukrisn n idrimn i babas , Xurxi Missi , ayann a f ur issin amya f tmntilt .

Irik Artuṛ Bliṛ s tutlayt tanglizit : « eric arthur blair » wad a igan assaɣ nns n tiddt .
« juṛj uṛwil » s tutlayt tanglizit : « george orwell » lli igan assaɣ nns ɣ ubaraz n tskla , lli s ittawssan ( sg 25 yunyu 1903 ar 21 innayr 1950 ) , iga anɣmas ig awd amara abṛiṭani n tskla d warratn n tɣnsa d tridarin tanimanin d ssinaṛyu , ig ula afrnan n tskla .
iswuri iga anmhal n inaflusn , ig aslmad , d umazan asrdas , d umzznz n idlisn .
Tawwuri nns ttawssan s mas tga tanafawt s uflls iggutn , ifls wul nns s tanamunt tadimuqṛatit , ur iḥml anbaḍ anamun , isawl f irkkʷidn lli imunn d tnbaḍin timsdurrutin timdnakin , d gar imyagn lli salant ɣ izrfan n imadann .
Ilul umara nnɣ g 25 yunyu 1903 , g mutihari ɣ tsga n bihaṛ tahindit , ɣ yat tawja illan g tsskkʷflt tamṛwaṣut .
iɣr g tsdawit n « iṭun » d tsdawit n « ulingṭun » Yuḍn umara nnɣ amqran s tmaḍunt n ssull iga ukan sul aɛrrim , immt g usggʷas n 1950 , ili g uwtay nns tizi ann kumraw d ṣḍiṣ n usggʷas , ittawmḍal g tɣrmt n uksfuṛd cir .
-d ungal nns « uẓu n imudar » ɣ usggʷas n 1945 .
-d « ussan ibuṛmiyn » lli zɣ usiɣ tullist ad .
-d tullist « amnɣu n ilw » , yan ugzzum idrusn zɣ tskla nns lli yura .

Andriyya dil Virroccio nɣ s tutlayt tatalyanit : Andrea del Verrocchio ( attayn n. 1435 – 1488 ) ikka-t-nn iga yan `` sculptor '' aṭalyan , adhaybi ig ula amkla .
Tkka-tt-nn dars yat tsawrt ilan addur ammas n Flurinsa .
Kkan-t-nn gis kigan d yimklawn yaḍnin n tlslalit ar ttlmadn dar Verrocchio , yili gisn mad gis iswurrin .
Rad naf zgitsn yan mnnaw zun d Botticelli , Ghirlandaio d ula Perugino .
Amḥḍar n Verrocchio akkʷ ittyawssann iga-t Leonardo da Vinci .
Ibba-s Michele di Francesco Cioni , ikka-t-inn yad-lli ar iswurri ɣ uyajuṛ d uqrmid ar tn isgadda , issnfl tawuri nns yaɣul ig `` tax collector '' ḍarat-as .
Iswurri dar tawja n id bu ibankiwn Ayt Medici , fad ilmma immutti s Vinisya .
Verrocchio lliɣ d ilul , gan as s yism Andrea di Francesco di Cioni .
Snfln-as ism-nns s Andrea del Verrocchio lliɣ ibda ar ittlmad dar yan uhkkac ( adhaybi ) igan s yism Verrocchio ( irwas is d nttan nit ad igan Francesco di Luca Verrocchio , yan unsbaɣur bahra imursn ɣ wussan nns ) .
Amm yan dars ittḥḍarn , ilmd dars Verrocchio manmk s ar ttyawsakrnt tzuzaf d yirukutn n wurɣ zun d iṭbsiln , iɣṛṛafn d yiqṛɛay n tisnt .
Ilmd manmk s ar ssufuɣn ɣ wurɣ ; yan wanaw n twriqin tusdidin ar asnt ttinin `` afriw n wurɣ '' , d usmrs nnsnt ɣ mad izdin d zzwaq n yisutay n twlafin , isfrisn d ɣaylli mu ttinin `` illuminated manuscripts '' .
Ilmd daɣ manmk s ar snulfun/ttṣwwabn isfrisn n ubrunẓ .
Ukan , taɣawsa ad igguran a 's bahra ittyawssan nttan .
Tizi ad , immaggar Verrocchio nttan d Donatello .
Yaɣul Donatello iga yan zzɣ `` sculptors '' akkʷ ttyawssannin .
Anck lli sul iskr ɣ yisfrisn yuti isfrisn n Verrocchio .
Is ka , Donatello d Verrocchio s sin-itsn sgaddan yan usfris n David ilan ixf n Goliath , s sin-itsn daɣ sgaddan yan usfris ixatrn n yan usrdas ( aɛskṛi ) ittyawssann ; issudan ayyis-nns ( asfris igan win imnayn ) .
Kigan n tikkal , ar sngaddan imussnawn n umzruy d ar ssmzazaln gr sin yisfrisn-ad n yimnayn .
Verrocchio , ur jju itahl , mac ikka-t-nn ar ittazzal meqqar ; f ayt tewja-nnes yaḍnin .
Idrus mad ittyawssanen f tudert-nnes , abla mas ilmed dar Fra Filippo Lippi akkʷ ayenn iqqnen s teklut , d mas ar tetturruyent tiwuriwin-nnes tireslanin s yiseggʷasen-nnes simraw imeggura , d mla d is ur d takessa n Lorenzo de Medici d iwwi-s Piero , ur inni ad izzigiz mani .
Ikka-t-nn yamu ula netta ɣ `` Guild '' n St Luke ( Luke Agʷrram ) , kkan-d tsawert-nnes kigan ɣ yinaẓuren keswatnin .
Tiwuriwin n kra ɣ yinelmaden-ad-nnes zund Domenico Ghirlandaio , Francesco Botticelli d Pietro Perugino , iceqqa ad ten-tssengarad d twuriwin n Verrocchio s yixf-nnes .
Ɣ tgiriwin n tudert-nnes , ifel Verrocchio i Lorenzo di Credi tasawert-nnes n Flurinsa , irẓem-d netta ṭayya ɣ Vinisya , mani ɣ ikka ar iswurri f usefris n Bartolomeo Colleoni .
Immut ɣ Vinisya aseggʷas n 1488 .
Ar ittyawḥasab Andrea mas iga yan zeɣ yimezwura usridnin n umessenti ( entrepreneur ) awṭalyan , Paul M. Verrochi .
Yat tflwit ittyawssann ilan asinyatur n Verrocchio k'ad illan .
Ad tt-igan d yat `` l'altarpiece '' ɣ tlla Madonna nttat d wazzan-nns munan d yigʷrramn ɣ ammas n tkatidraliyt n Pistoia , tettyawkla tigira n id 1470 .
LLant sul yan mnnawt tflwin-yaḍnin sɣ ustudyu n Verrocchio .
Irwas ukan is gi-sn ikʷla Verrocchio kra ; klun gi-sn daɣ imḥḍarn-nns kra yaḍni .
Taflwit akkʷ gi-snt ittyawssan , tettyawskar gr 1472 d 1475 .
Ad tt-igan d Addum n Umasiḥ .
Izmmim Giorgio Vasari ɣ warra-nns igan s uzwl Tudrt n Inaẓurn Ikswatn ; mas d anglus lli d-yuckan f uzlmaḍ ikʷla-t Leonardo da Vinci .
Ar gi-s daɣ ittals Vasari f Verrocchio , mas d lliɣ irura unggaru-ad taɣʷḍft s umḥḍar-nns yiw-s n mraw d tam yisggʷasn d tmfkit-ann-nns bahra ihyyan ɣ tklut ; isrs d akkʷ nttan taccitat-nns s yat tklit , ur jju d nttan ad sul ikʷlan kra ɣ tudrt-nns .
Iɣ as-izzri yan s usnɣd , irad yakʷz mas d amata ɣ tflwit ittyawkla s yat tmamkt n `` tempera '' igan tazaykut , imil anglus , kra n yigzzumn ɣ tfkka n Ɛisa , d umuɣli-ann n tɣʷrdin kulci-tn ttyawklan s yat tattiqnit n tklut tazitiyt igan tamaynut .
Ar ittajja mayad imussnawn n umzruy n tẓuri ad inin d yixfawn-nnsn mas iswurri Leonardo f yan mnnaw yigzzumn sɣ tugna-ad .
Ittufka awd yan usumr n mas ikʷla Botticini wis-sin anglus .
Ar ittuyanna mas isrm altu yat Madonna d Ubijju s low relief ( yat tɣarast n ufrs , asrɣet nɣ d asrm ɣ ar ittuman design zund is ira ad d-iffuɣ zɣ surface-nns , s yat tfsna ixatrn `` high relief '' nɣ d yat idrusn `` low relief '' ) .
Ttyawskarn `` sculptures '' n Verrocchio akkʷ ttyawssannin s ubrunẓ nna igan yan wanaw n umɣuz ( métal ) .
D afad ad d-isnulfu yan usfris n ubrunẓ , ista Verrocchio ad t-ixdm s tkira ( cire ) .
Iskr-as s izwar `` plâtre '' iggi-nns afad ad as-ifk yan `` moule '' ḍart mad t ttkkis , issrɣ-as i umɣuz-ann ɣ yan ufarnu ar kiɣ kullu ifsi yaɣul iga ( liquid ) .
Issuga umɣuz ifsin ɣ `` mould '' yajj-t-nn ad ikrm s ttawil-nns .
Iṣka-tt umesdag Brunelleschi s tmamekt n Tleslatit igan tamaynut ɣakud-ann .
Kkan-t-nn Ayt Medici gan imasayen-nnes akkʷ dar illa waddur , stan Verrocchio zund sculptor-nnsen nna rad gi-s iswurin f kraḍ yisenfaren .
Isnulfa-d Verrocchio ɣ 1465 yan usarid i tmeṣriyt-ann n San Lorenzo ( nna mi tinin ɣilad `` Old Sacristy '' ) , ɣ ttilin iheddumen d yirukuten n `` Communion '' .
Ittusrem-as i ufella n usarid-nna yan yigider , ittgensasen azamul n John Agʷrram Awenjil ( St. John the Evangelist ) .
Ittusrem-as i udis-nnes `` coat of arms '' n Ayt Medici .
Tettufka-as ɣakud-ann i Verrocchio yat temhelt iẓlin s `` désigne '' n yan umḍel i Cosimo , `` banker '' ittyawssanen d jedd-is n Ayt Medici .
Ɣ tezwiri n temrawant n 1470 , ikellef-t Lorenzo de Medici s temhelt n `` désigne '' n umḍel n baba-s Piero d ɛemm-is Giovanni .
Ikka-t-nn umḍel-ann nna as- '' designer '' Verrocchio iga `` unusual '' .
Isnulfa-as-d yan `` sarcophagus '' ( atabut n uẓru ) imeqquren zeɣ yan uẓru `` rouge-foncé '' igan afalkay , `` trimmed '' s uẓru azegzaw d yifrawen `` sculptured '' s ubrunẓ .
Ɣ udɣar n ad as-isker yan `` design '' n ɣmk-nna bedda ɣ ittili utabut izdi d uɣrab , isker-as nettan yan `` désigne '' yaḍen t-ittajjan ad nn-yili ɣ tuẓẓumt n usaka ittawin s `` Sacristy '' .
Isgadda-as Verrocchio yan uzeṭṭa n ubṛunz itettumanen zund is ittyawskar s yizakaren .
Tga yad-lli tuṣka-a tin yan ugadaz n usengar mi ittyawkla usalas s tugna tatigant n Madonna d Urba .
Ittusenfel ugadaz-a s teglizt , dlen-as idisan-nnes s yiɣerban .
Kkan-t-nn dar yiɣerban-nnes kra n tburjutin ( niches ) ganin uɣizen , mani ɣ ttafan ad sbidden isefrisen .
Swurrin kigan n mdden ɣ ammas n Flurinsa ɣ tazzulin mzaraynint , amunen midden-a kullu ɣ mnnawt tmaddasin mi tinin `` guilds '' .
Ikka-t-nn ar ittiri kraygatt guild azalan ɣ tmdint ad nn dar-s yili usefris n ugʷrram-nnes apaṭrun ɣ yat zeɣ tburjutin-ann n Oransmichele .
Kkan-t-nn ar ttyawskaren isefrisen-a s yifassen n yimayafen n `` sculptor '' .
Ar daɣ ttinin mas isrm ula yat Madonna d Wazzan s tmamakt n `` low relief '' .
Isfrisn n Verrocchio akkʷ dar-s ttyawssannin , ttyawskarn s ubrunẓ , nna igan yan wanaw ɣ lmɛdn .

Ilul Ismɛil Aygun ɣ wass n 23 dujanbir 1955 s asggas amaziɣ 13 dujanbir 1005 .
Ig Şivan Perwer niɣd ɣiklli sat n ttini ( cvan parwan ) assaɣ ns llis ittuyssan ɣ tasga n Urfa lli illan ɣ tamazirt n turkaya .
Ig Ismɛil Aygun Amdyaz d umara d unaẓur n umarg akurdi .
Agdud ns iggut bahra illuzzu f tmura n turkya , Iran d timizar n urupa .
Ig fella-s tugga mas ra-d ig ameksa lli ra-d irar ixef s tussna d tmagit Takurdit zeg uccanen n tillas .
Assaɣ ad istit unaẓurad akurdi uw gayuns , ig flla-s tugga ard irar atig i tussna d tmagit takurdit .
Tamagitad lli fa kkatn ikurdiyn tusutin ayad ad ur tutymḍal zund tiyyad n iɣrfan lli iddan .
inkrd f lɛwaid n Dengbêj d iqburn n bardis ( willi talsn i dmin dmin ayndi ɣ tswak d iduran n tamazirt n kurdistan .
Mayad ifa atig amqran i tiwuriwin ns d tẓuṛi n ikurdiyn wala amarg Sivan .
Ar ikkat Şivan imiss n uzawan Akurdi Saz ; lli igan zuns amzad ( Ribab ) dar imaziɣen , ig zund asaz ( Saz ) dar ikurdiyen , d llid igan s tazdayt n Iggut Abdelhadi d ubanju nes ad tga tin Şivan Perwer d imiss nes akurdi Saz .
Ur issen Şivan is ra-d ig amarir axatar , ig amazan n uɣrf Akurdi tizi lli ɣ issnta tiɣri n tusnakt ɣ tsdawit n Anqara , mac tudrt tga tudrt n yan umazan lli f illa ad islkm tbrat llid iqan ad tlkm asays mqurn n umaḍlan .
Zeg tizi lli g iffugh Ṭurkya g usegg°as n 1975 , tusi tayyught n uzwag Şivan Perwer , yasi awed netta tabrat n ugherf akurdi ad st isselkem i y ugherf amaḍlan , yals as tammara d tkerrayt issuteln i y umadan nes .
Zeg usggas an ad ikkes Şivan timelsin n umarir aklaṣik iles tin umarir arugi , at ittirir iseqsiten n tmagit , tilelli , azeḍḍum , tillawt d imal n Ikudiyen d Kurdistan .
Terẓem as tmazirt n Aliman tiggura nes , ar itekka timizar n Uṛupa yasi tabrat n ayt dares , ig amazan n Kurdistan ɣ umaḍal .
Γ tamaziɣt n Fransa , irir izli n Ḥelebce ( Halabja ) , issekti-d askerḍ amaḍlan n 1988 , issekti-d igh°zniwen , idbidamen d idwarul lli inghan azzan d uwessar , tameṭṭut d urgaz s isem n Tiɛɛurba d s ifasen n isalmaden nes .
Mac , imḍl wac , iqamad w-arraw n ikurdiyn isul , yall ixf ns s ignwan .

Faṭima Tabamrant ( s tfinaɣ : ⴼⴰⵜⵉⵎⴰ ⵜⴰⴱⴰⵄⵎⵕⴰⵏⵜ ) nɣ Faṭima Cahu tga yat tnaẓuṛt , tamɣnast d tmɣart n tsrtit tamaziɣt taclḥiyt zɣ tsga n Sus , tettussan bahra s umarg-nns .
Tg yat zɣ tmɣarin lli yakkan amarg ilan atig .
Tlmd Tamdyazt aylliɣ ar tettara iwaliwn-nns .
Tlul ɣ 1963 ɣ Bugafr , taqbilt n Idaw Nasr , iwalan i tiqbilin n Ayt Baɛmran .
Macc tnkr-d tga tigigilt .
Tkka afus ɣ timẓi-nns , tga taxddamt dar tmɣarin n baba-s. Ɣayn ad tt-idḥin tigmmi-nns tamzwarut , iml as idɣarn d iɣarasn yaḍnin .
Zun ifran ( n idrarn n waṭlas mẓẓiyn ) ɣ isggʷasn n sa id mraw ( 70s ) , d laxsas ɣ tsgiwin n Tznit .
Ammussu ad nns gr tgʷmma d idɣarn d tmnaḍin rad gis iskr yat tamɣart ilmdn kigan n tɣawsiwin li rad gis iskr tamɣart mqqurn ɣ tmazirt n Lmɣrib .
Macc mddn ur t-ssin abla ɣ tgira n isggwasn n 80 d Muhmmad Blfqqih nttan ad d tetḥi tassfift-nns izwarn , tskr did-s amarg n tnḍḍamt , ngirin tskr ilmma tarabbut-nns .
Tabaɛmṛant mqqar as ur ittufki wawal ɣ umzwaru ɣ tgtmma n Ṛṛways tusi tayafut ɣ tirmiwin nns : « Dar Ulbnsir lmdɣ tunfust d ssiɛr n tmaziɣt , dar Sɛid Actuk manik s ar skarɣ amarg n usays , dar bllfqqih asnmili n trabbut d tikki n luqqr ngr Ṛṛways d taṛṛaysin » .
Tabaɛmṛant tga yat tanaẓuṛt lli f nnan Imaziɣn n Sus d tamwin nns mas d amarg lli ttirir iga winns , tldi-t-id , zund asmun-nns Ṛṛays M. Blfqqih lli d tzrri imik ɣ tudrt nns n tuṛṛuysa .
Tml mayann ula ɣ umarg-nns n isuyas d walli tfka i Ṛṛaysa Killy ɣ 1995 .
Amarg n Tbaɛmṛant ikcm ɣ umarg n tmɣarin lli d ssagʷanin iwaliwn fsusnin d twlafin fawnin .
Tabaɛmṛant iggut ma f tsawl macc amrnu-nns iga-t aylli mi tga amarg n nnasiḥa amarg f igigiln d imẓlaḍ d umukris n tmaziɣt .
Ɣ usggʷas 1988 tmmuti s tinml n lḥajj Muḥmmad Albnsir , ɣ 1990 tskr Faṭima Tabaɛmṛant tarabbut-nns ur tmaṭl afad ad tt-tskr tizi nns , d tssfifin-nns nzant bahra acku tzḍaṛ ad tskr tamamkt-nns tburz sis ɣ usarag n tẓuṛi , s tguriwin n izlan-nns d uẓawan-nns “ amarg-inu ” ɣiklli as-tettini Tabaɛmṛant , tyussan ula s imsli nns adunan .
Tzḍar uḍffir n mayad mnck n iwizn n tẓuṛi kra gisn zrin usrid ɣ tnzwayt d tilifizyun tanamurt .

Ɛli sadqi Azayku , ikka tt nn iga yan umara d yan umdyaz aclḥiy asusiy .
Ig yan umɣnas amaziɣ bahra mqqurn .
Ilul ɣ usggʷass n 1942 ɣ tmazirt igan s wassaɣ Igran n twinkḥit ɣ idrarn n waṭlas ɣ trudant tasga n Sus ɣ tmazirt n Lmɣrib .
Ibda tiɣri nns amenzu ɣ tmazirt n Tafangult ikmalt ɣ Mrrakc , fadd ad ikcm s tinml tanamurt n islmadn .
Yumẓ aslkin fad ad iddu ad ig aslmad ɣ usinan n usmuttg ɣ Imi n Tanut ( 1962-1963 , 1963-1964 ) .
Ɣ usgʷass n.ɣ 1968 Isskar turragt ɣ umezruy ɣ tsdawit n Rrbat .
Amsadaɣ , ussegwas 1969 Ar 1970 , Amaɣun ( participe ) d Aḥmed Bukus d Brahim Axiyyaṭ ɣ aɣawas n Annall isalmadn , idda s Bariz ar isskar tamsirdant ( leçon ) n tmaziɣt ɣ tinml n INALCO , lbda assujd ituragt n Jaques Berques .
Ɣ usggwas n 1967 , Ɛli sadqi Azayku , Imdra ɣ Tugi n tamsmunt Tamaziɣt ɣ Lmeṛṛuk .
Izzuyd dars imzzan ɣ usgʷass1973/1975 igasn assaɣn imaziɣen iqqburn Tillila d Ziri .
Iga Ɛli Azayku yan wawrik axatar n umussu adlsan amaziɣ , lli igan yan ɣ willi srsnin tirsal n tannayt tamaziɣt , ig yan ɣ isusiyn yuranin amzruy n tskla d ufrak amaziɣ ɣ Lmɣrib .
Iskr iwis n Trudant mas Ɛli Azayku tawuri ɣ snat tsgiwin , tamzwarut isrs igjda n uswingm amassan ɣ ubaraz n umzruy , yawi d asnfl n tannayt n tawsna s tɣri tanfrant i warratn n umzruy d iḍṛiṣn iqburn , ɣ tsga yaḍnin iskr azayku yat tgrawla mqqurn ɣ ubaraz n tskla lliɣ iskr aẓmmuẓl amzwaru ɣ tirra n tmdyazt tatrart aylli as d yiwin af isgrawl ula tutlayt tamaziɣt d tannayt d tulafin tinaẓuṛin , aylli d yiwin af iga uzayku amzwar n twuri ad .
Ur t inn ikka uzayku ar ittiri ad yili ɣ dat ma ɣ ad t ẓṛṛan middn , ar dars ittaf iɣ iɣama ɣ ḍaṛat isala tawuri ɣ ifssi .
Unck ad yiwi as d af ila yan watig imqqurn ɣ dar imaziɣn .
Ittyawsann dda Ɛli Azayku ɣ tsdawit s umrzu ɣ ubaraz n usnubbc aqbur , ittyiwsin ɣ wamun is iga yan ɣ imazzaln n imɣnassn lli d yiwinin afrak anamur , yityissin ɣ dar ayt tskla s umdyaz lli ismuttin tamdyazt tamaziɣt zɣ awal s tirra , zɣ tanḍḍamt s tguri ilellin , mayad kullu yiwi d i uzayku alliɣ iẓra tammara n iskraf d wamuttl mac asfaska ad ur ifta bla n tayafut , acku yiwi d i imaziɣn tadrfit , yawi d afrak amaynu lli isslkmn tasut n ɣil ad n umussu amaziɣ i iwttasn lli tra .
Ɛli sadqi Azayku yura kigan n tullissin ulla timdyazin , iga yan umara lli ifkan kigan i tutlayt taclḥit ula kullu mad ilan azday s tmaziɣt , Ɛli sadqi Azayku immut ɣ 10 Cutanbir ɣ tmdint n Rrbat 2004 Itumdal ɣ tmazirt nns Igran .

Iga Lḥajj Blɛid ( s ism nns iɣzzifn : Blɛid u Brik Da Bihi ) yan ṛṛays amaziɣ asusi aclḥi .
Ilul gr 1870 d 1875 ɣ Wanu n ɛddu ɣ Idaw Baɛqil , immt ɣ 1945 .
Ig yan ɣ tmatarin mqqurnin n usnulfu amaziɣ ɣ tsga ittuyassann ɣilad s Sus d idɣarn lli ɣ tettyusawal tutlayt taclḥit .
Ur nssin kigan f umzruy nns mqqar nẓḍaṛ ad nini mas tman ( ? )
d isnifiln imqrann lli issn iffus n Lmɣrib ɣ tasutin-ann timggura zɣ ma d-ggʷran imɣarn mqqurnin satn ar ṛẓẓan inkan lli f tbidd tamtti taqburt ar srusn iwutta ( iggutta ) n idawn ( idɣarn ) d tmyurin yaḍn inmalan d tudrt ingʷan ɣ tgadirin nnsn mqqurnin .
Rad iniɣ , mas d lliɣ d ggʷran imɣarn mqqurnin zun d Amtuggi , Aglawi ... d wiyyaḍ , fkan udm yaḍn i tnbaḍt ɣ tsga ad kksn-tt zzɣ ifassn n inflas n tqbilt ; ɣmk-ann nit ad satnt ( ? )
tɣawsiwin yaḍnin , zun d amarg d insayn iqburn , ar ttffuɣn igr nns amtti ar lssan timlsa yaḍn inmalan d isnulfutn lli d ssggʷran-d inbaḍn-ad .
Iɣ nsawl f ṛṛways , idrus ma ɣ ar nttettu Lḥajj Blɛid ; acku nttan ad ifln titggarin ittusllan .
Lḥajj Blɛid , ṛṛays amdyaz nnɣ atrubadur , ifl timitar-nns ɣ umarg amaziɣ ɣ tsga n Sus .
Ilul ɣ Wanu n ɛddu ɣ tsggiwin n Tiznit .
Ur nssun man asggʷas ad ilul , illa may tinin mas d illul gr 1870 d 1875 .
Nnant krant tmsiggilin ( Alexis Chotin d Paulette Galand-Pernet ) mas rad dars ilin 60 n usggʷas ɣ usggʷas n 1933 .
Tawja-nns ur teṭṭif yat , sul mmtn ayt dars lliɣ sul imẓẓiy .
Iffɣ timzgida ikcm i kraygat anaw n twwuri afad ad irar mas ictta tiram zun d tayssa , ccmutiyt iheyyaden lliɣ ilkem Taẓṛwalt , lli ɣ ittyumḍal yan zzɣ igʷrramn imqrann n Sus Sidi Ḥmad u Musa .
Taẓṛwalt lli igan adɣar s nn akkʷ ttasin middn aḍan a ɣ innurẓm wul-nns s umarg d uẓawan .
Ikcm ad ig anlmad ɣ trabbut ismann kra ɣ inmɣurn n umarg n tizi-ann .
Ur izri yat s lliɣ isker ntta yat trabbut , lkmn-t-inn wiyyaḍ .
, Munn i umarg d rribab zun d Muḥmmad Budrɛa , Ali Aswiriy d Mbaṛk belleḥsen ; ig tiswar i idukan-nns ar ittkka timizar d tqbilin ; tizi yan ad yurar aylli nit sul ittnunuyn ɣ imzgan n imsfliden imaziɣn .
Awin-t ibrdan ar tigmma n inmɣurn n tqbilin d inflas n Lmxzn ɣ Sus .
Tugt n turarin-nns ar mmalnt idrfan mqqurnin n tudrt-nns .
Yurar Lḥajj Blɛid f tayri , amuddu , isnifiln n tamtti n Sus d tamɣribiyt , asɣan , d kigan n yan ad yulsn i turarin lli d ifl s mkli tnt nit iskr nttan , nɣ s imassn yaḍn zun d Iẓnẓarn Ccamx , Ɛmmuri Mbark , Ḥmad Amntag , Lḥusayn Amntag ... Ttyawskarn fllas kigan d isiggiln zun d walli nit nbdr n Paulette Galand-Pernet , win Bn Iḥya Lḥusayn gw Wijjan , Muḥammad Mustawi d wiyyaḍ .
Iga yiws n usklu n Ayt Da Bihi , yucka-d zzɣ Ibaɛqiln .
Immut as babas Bihi Da Brik lliɣ sul imẓẓiy .
Iddr timẓi-nns d mas Rqiya illis n Ɛli n udwwar n Tamaɛit lli illan ɣ tsga n Imsggin tama n Ugadir .
Idda iɣra-d ɣ timzgid ɣ udwwar lliɣ d nit illul Anu n ɛddu ɣ tsga n Tznit , tkka-tt-in tawja-nns ur teṭṭif yat , ayann ad yujjan innas ad t-tssfɣ zzɣ tmzgid bac ad ig amksa .
lliɣ tt-inn ikka ar itdda ad ikssa izammarn ar bdda dis itawi taɣanimt-nns bac ad sis ilhu ixf-nns , ɣik ann a 's ssnn middn is dars mad itini ɣ umarg .
Lliɣ-d yurri Lḥajj Blɛid s Fransa ɣ usggas n 1938 , yumẓ urgaz ad `` ttrita '' nns ɣ taẓuṛi .
Lliɣ idda ad d-ikk dar Aglawu Thami ɣ ammas n Taliwin , ihrc yuḍn ixf nns kran 3 imalasn aylliɣ immut ass n 15 Mayu 1946 .
Mḍln-t ɣ tamdint n Wanu n ɛddu ( Aḍwwaṛ lli ɣ nit illul ) .
Ɣ wass n 30 Mayu 1938 , iffɣ as `` lpassport '' nns ɣ Ugadir lli ɣ ittyura mas d ilul ɣ 1875 .
Kigan n yan ad yulsn i turarin lli d-ifl s ɣik lli tnt nit iskr nttan , nɣ s imassn yaḍn zun d Iznẓarn Ccamx , Ɛmmuri Mbark , Ḥmad Amntag , Lḥsayn Amntag ... Ttyawskarn fllas kigan d isiggiln zun d walli nit nbdr n `` Paulette Galand-Pernet '' , win `` Ben Iḥya Lḥusayn gwijjan '' , `` Muḥmmad Mustawi '' d wiyyaḍ .

Ɛmmuri Mbark iga yan ɣ imqrann n tẓuri tamaziɣt g Sus , illa mad fllas innan is iga ansmaynu n uẓawan amaziɣ atrar .
Ilul ɣ usggʷas n 1951 ɣ usun n Irgitn lli illan ɣ tmnaḍt n Trudant .
Ɣinn nit a ɣ t izdɣ umarg , yaru gis amud n uwujdu d igdfan n taḍfi ur inwin amr ɣ tfḍniwin n tguri d tiyyt , ur ta yusi aḍaṛ nns ad yasi agmmay yaḍn ɣ taddrwin n Trudant d tiswak nns llasnin .
Tam isggʷasn ad dars illan lliɣ nn ilkm Tarudant izdɣ ɣ yat tgmmi n wazzann f llant `` Tytmatin Tikatulikin '' iḍfr gis tiɣri aylliɣ izri tiɣḥri izwarn ikcm ilmma s tinml `` bn sliman rrudani '' .
Ufuɣ ad s bṛṛa n `` umalu '' ittuḍrasn n tgmmi n tytamatin ad t irgn tiklit yaḍn i uzwu n umarg d tɣawsiwin imann n umaḍal .
Skrn , nttan d kran n iɛzriyn lli d yaqqra , yat trabbut n umarg tatrart smmun as `` les Birds '' ( igḍaḍ s tnglizt ) .
Ism ad ar yakka agʷns n tɣlaɣalt lliɣ ilul warram ad nnsn .
Tagara n isggwasn 60 ẓlin s tmitar flnt trubba ittirirn s tnglizt ɣ umaḍl , zun d Bitlz ( Beatles ) , d tiyyaḍ .
Iɛzriyn n trudant , zun d akkʷ ingga nnsn ɣ tmdinin yaḍn d tmizar yaḍn , usin imassn lli mi ssnn , ar ttirirn s iwaliwn ssnn d wid ur ssnn kigan , ad d traran taɣlaɣalt , ifl warram ad atrar ɣ ignsiwn nnsn grawlnin .
Ɣid aɣ d tlul twngimt n les Birds , yirir Ɛmmuri d imddukkal nns turarin s tfransist , maca iɣarasn n tiɣri ar ttismadn , ar idsn ttismadn iɣarasn lli yidsn imann , mkan a f daɣ yusi Mbark aḍaṛ nns ilkm Agadir .
iswurri gis , Yasi yids tayri d waṭṭan n umarg , tizi ann , ur d sul tirabuttin n bṛṛa ad isannun iẓṛi nns , macc arram n trabbut Nas Lɣiwan a f d ifaw wass n Lmɣrib ɣ tzwuri n tmrawt 70 munn dids tuggt n iɛzray ɣ tlul tayri n umarg .
Mbark , zun d akkʷ wiyyaḍ , iḍfr angi , imun d yat trabbut ɣ Tznit , ar tturarn s Tɛrabt .
maca llan inmuggarn , ɣ tudrt , iɣiyn ad rẓmn aginan n wussan s mad nn ur ntam , s kra n idir ur nwarga nɣ akkʷ f ur nskr .
Mayad nit ad ijṛan i Ɛmmuri , inmaggar ɣ yat tmɣra d yan ɣ imasayn n Ugraw n Lmɣrib ɣ Isiggl d Isnifiln n Tussna ( AMREC ) .
Inmaggar ids ɣ yan uzmz ɣ tra tnsmunt a ad tsfalki arram , satn kra n imslayn gis ɣ yigr n umarg amaziɣ .
Lliɣ iẓra mbark ɣ uɣuri ad yat tɣawsa iẓḍaṛn ad t izdi s yat tklit d tɣlaɣalin n umarg ittnunuyn ɣ yixf nns d tɣlaɣalin n tmagit yugm ɣ iggi n twririn , sul imẓẓiy , ar ikssa ulli d twargiwin n mẓẓiy d tmazirt , isadmr , yasi irifi nns imuddu s Ṛṛbaḍ .
Ɣinn a ɣ inmaggar d imddukal lli s skrn tarabut n Usman zun d Butrufin , Bijɛad , Lɛkkaf d wiyyaḍ .
Ɣin nit a ɣ d yiwi f usnulfu amaynu ɣ umarg amaziɣ lli mi izwar Ɛli azayku , Muḥmmad mustawi , Axiyyaṭ .
Maca ur ikki uzmz yat ( iggi n kraḍ isggasn ) tbḍu trabbut ; maca mbark ur ifil amarg ; ur ibḍi d tnana iɣlaɣln ɣ igʷnsiwn nns .
Ismd slaɣ nttan ( waḥdu t , ɣar nttan ) aɣaras nns , yasi tagiṭart , nɣ amzad , ar isiggil idirn , nɣ iggitn , dranin n umarg d wurarn aggugnin ɣ ugʷns nns , ɣ iman , ɣ tguriwin d tgudiwin .
Issufɣ d tassfift izwarn ɣ usggas n 1979 .
Tasfift lli ɣ yurar timdyazin n Muḥmmad Mustawi : tazzwit nra nkk dim a nmun .
ar tad iggʷran iskr nttan d Ali Ccuhad illan ɣ trabbut n `` Arcac '' lliɣ tlkm tiṭṭ nnsn aman ɣ lɛin ( ar allan ) .
Nttan ad izwarn is yura timdyazin n umarg atrar zun d tid akkʷ ittuyssann n umeyaz Ali Azayku : Zeɣ Ar : Mklli daɣ yurm tiyyat ggutnin n umarg amaziɣ d umarg n umaḍal .
Yusi ɣ uḥwac , ɣ uhnaqqar , ɣ ujmak ; yarm arkkaz n Ayt Huwara , izri nn ɣ yat tasffift nns , s yigr n Ljaz .
Ɛmmuri , zɣ lliɣ iman d tzwwit , slaɣ nttan d tgiṭart nns , ad isnulfu , ur ar ittals i tiyyat , ar ittkka f ijddign , ur jjun rmin .
Yurar f tayri : ( aḥbib lli tra tasa ur illi ɣid ) ; d uzwag ( tiwi tn a Muɣa s ifran n ddu wakal ) ; d uluy ( aluluy aɣ en mḍlx isggʷasn dlen tn s tguḍiwin ; nkki gix ahyyaḍ ur salax ad allax ) ; mekli yurar tamagit d wawal nnes amaziɣ ( awal inu gan amaziɣ ur ten iri yan ) .
Tagara yad iswurri d kran yan ɣ Beljika af ad ad ifk udem aẓuran , lli bedda iwarga , mac ur t jun yufi , i tiyyat itɣliɣilen ɣ ugunes nnes zɣ lliɣ ittut s `` umariq '' n umarg d uluyen .
Iswwuri s kigan n tzlitin iɣman ɣ tskla tamaziɣt tatrart .
Mqqar ittawssan Ɛmmuṛi s uẓawan amaynu , amarg aqbur ur gis ifl .
Tisfifin n ṛṛayṣ Lḥajj Blεid lli mi yuls ɣ isggʷasn n ( 90 ) s tmlda n usnfar lli tssnti tmawast n tussna bla tsmd t , gant tuggʷa mas yiws unaẓuṛ ad ɣ usmatti n talɣatin ad s dar tasutin n yimal .
Mnnawt tfras ad idra Ɛmmuṛi d Uzayku : ar akkʷ ttirin tizlit tatrart , d usin akkʷ unzgum n umarg amaziɣ d usbuɣlu nns .
Inna Ɛmmuṛi ɣ yan umsawl mas ar nn ittafa ixf nns ɣ tmdyazin n Uzayku .
Yufa gisnt aylli s ar isiggil : taguri immimn , talɣiwin yusin ur d imikk n intagn ɣ uswir amaḍlan ddfir n win tmazirt .
Talɣatin n Uzayku lli yurar Ɛmmuṛi ggutnt , gant akkʷ tin tmaziɣt zqqaɣn , teṭṭaynt tiguriwin timzzitin , fkint tindi i wawal amaziɣ zun d tizlit n “ Janbiyyi ” lli igan talɣat tamɣlalt ɣ umzruy n umarag amaziɣ atrar .
Tẓḍaṛ ad tsnfl addad n tzlit tamaziɣt s yan waddad lli tt yujjan ad nn tut s wayyawn nns ɣ yigr amaḍlan .
Ɛmmuṛi inna ɣ unɣmis n « le Matin 2003 » f ulmuggar anamur n tzlit tartart -lli ɣ yiwi tasmɣurt tamzwarut- mas iga yat tmlda lli ɣ ar ittnmiggir yan ugdud n inaẓuṛn .
Tiklit zwarn isyafa giss uẓawan , s uḍṛiṣ n tlɣat , s wul nns yuyl ar ittirir : « myarɣ yadlli ad didi ittirir ɣ trabbut inu smmus ar ṣḍiṣ n mddn ; ɣ tlɣat ad , urarɣ gis d uggʷar n 30 n ugmam amẓẓawan… » Tannayt ad lli ifka Ɛmmuṛi tẓli s unmuggar anamur n tzlit tartart , macc mad iẓlin s tlɣat n « janbiyyi » , inna fllas ɣ usays n « في البال أغنية » tiguriwin ad : « ufiɣ nn ɣ tzlit n janbiyyi aylli s ar siggilɣ .
Timdyazin n Uzayku gan zun d iɣ ar tnt fllati ittara , ar nn gisnt ttafaɣ ixf inu ; lliɣ stiɣ talɣat ad , giɣ ɣ ixf inu yat twngimt : ad d gis ḍiɣ yat tnaɣa nna ur illan ɣ tsfifin inu timzwura .
Asqsi iga t : manik s rad skrɣ abṭṭu amẓẓawan nns d manik s rad tt ssnkdɣ i ugdud , awiɣ taɣḍft nns… ayad akkʷ tamɣ t inn ɣ tzlit ad » .
Mqqar tlla tɣnnant ngr inaẓuṛn imadrawn ɣ unmugar ad , tẓḍaṛ tlɣat n “ Janbiyyi ” ad tawi tasmɣurt tamzwarut n tzlit tanamurt tatrart ; aylli yakkan tamatart mas tẓḍaṛ tmaziɣt ad tskr adɣar nns ɣ yigr n umarg anamur , macc ad tili tnalit n wawnk , acku nttat ad iẓḍaṛn ad tsslkm aẓawan amaziɣ i tskʷfal attuynin ɣ uswir anamur nɣ amaḍlan .
S uzgzl talɣat n ‘ ’ Janbiyyi ‘ ’ munn gis ifrdisn ad lli tt yujjan ad tg talɣat n tasut : Tasmɣurt lli yiwi Ɛmmuṛi s tlɣat n “ Janbiyyi ” tga ɣar yat ɣ gr tsmɣurin yaḍnin .
Talɣat n “ Janbiyyi ” tga yat ɣ gr tmdyazin yaḍnin .
Talɣat lli f nmaggarn sin inmɣurn : yan ɣ yigr n uẓawan , wiss sin ɣ yigr n tmdyazt tartart .

Ḥdda Uɛkki nɣ Ḥadda u Ɛkki ( s tutlayt taɛṛabt حادة أوعكي ) tga tanaẓuṛt taxatart lli illan g yan waddur d uswir amajgal .
Tlul g usggʷas n 1953 , g Zzawit n Ayt Sḥaq tanila n tɣrmt n Xnifra g waṭlaṣ amṛwaṣu .
Ar tturar tnaẓuṛt nnɣ s tutlayt tamaziɣt s ils n tmaziɣt n waṭlaṣ amṛwaṣu .
Stahln tt g uwtay nns amẓẓan , s yan uryaz ilkm g uwtay nns uggar n 70 n isggʷasn .
Ikka litihal ann kra idrusn tili tbḍit , tddu tizi ann s Tgmmi tumlilt ɣ usggʷas n 1969 g uwtay nns tizi ann 16 n usggʷas .
Ɣinn g tɣrmt ann a g tmnaggar d unaẓuṛ `` bnnaṣṛ uxuya '' , bac ad skrn tarrbiɛt n umarg lli ikkan uggar n 15 n usggʷas .
Tnna tnaẓuṛt s ils nns : `` Azgn n tasut ddrɣ tt ɣ tẓuṛi , ur akkʷ yadda jju riɣ ad tahlɣ , acku amarg ad igan tayri inu tamzwarut .
lliɣ bḍiɣ zɣ litihal , ssfldɣ mas tlla yat tffugla illa gis unaẓuṛ `` bnnaṣṛ uxuya '' , dduɣ sawlɣ sis , kcmɣ ngr trrbiɛt nns , ar tturarɣ , lliɣ nkmml llɣa , sawlɣ srs ullsɣ as i tullist n tudrt inu , lliɣ iẓṛa tumrt inu s imarg d iẓil dars ugṛḍ inu , inna iyi ddu diti s ( tgmmi tumlilt ) .

Iga Ɛli Cuhad ( ilul ɣ 1965 ɣ Isaffn , tama n idrarn n watlas mẓẓiyn ) amara , amdyaz d anaẓuṛ aclḥi amɣribi .
Ibrkak ttyawssann mas gan ayt umarg , tiɣbula ddrnin n tiyyat d turarin d tguriwin idran ɣ umarg d tayri n umarg .
Ɣinn aɣ iga umarg zun d imnɣi , yan is ikcmn zun d iɣ ikcm s imnɣi , ur ad laḥ ma ɣ d ittwat .
Ɣinn nit aɣ d ittut Mulay Ɛli , acku inkr ar issflid i turarin ttirir mas , babas , aytmas , istmas , d ayt uqbil nns akkʷ .
Mkan af tin ur smyarn isgiwar n tinml , ifl tn , nɣ d ur t umin , sul imẓẓiy , yakʷi s usays ar ittlmad mamnk s ikkit , zun d imzwura nns , awal .
Ɣmkan af zwar iga anḍḍam n usays urta iɣli d lɣrb awin t iwaliwn `` ittmuddun '' s tanana n idinann .
Ɣ usggwas n 1976 , ngr ijiwjiwn ittɣliɣiln gr iɛzriyn n tmazirt , a ɣ inmaggar imddukal yaḍn zun d Damu , skrn tarabbut n Izmaz .
Izmaz ad isat ar ittlmad tiɣarasin yaḍn ibdan d uḥwac , n umarg .
Mac , mkli nit ira ism nns ad tn yini , ur kkin yat , ibdu yidsn Mulay Ɛli , acku aḥwac lliɣ issum akʷfay n umarg , ur tin yuji ɣ tiyyat yaḍn .
Mkan af inmaggar ayt dars illan ɣ tgmmi tumlilt ɣ iga gʷmas Ɛbdlkbir , agʷrram Salut , Mulay Brahim , Ɛziz ( Lli immutn tigariwin ad ) d wiyyaḍ , skrn tarabbut n Arcac ɣ usggwas n 1979/1980 .
Tarbbut ad lli ittagmn ɣ tiɣbula ur ittiɣarn n uḥwac tẓḍaṛ ad tskr idis nns gr trubba yaḍn , zɣ mad ttyawskar ad tsfaɣ asggʷas ar wayyaḍ tasfift s tayyaḍ , ilin dars ɣilad uggar n mrawt tsfifin n umarg .
Mqqar illa d trabbut n Arcac , ar sul d isuffuɣ Mulay Ɛli tisfifin ɣas nttan ( zun d illi ɣ yurar tayri ikkitn zun d amariq ) , tisfifin lliɣ ittirir timdyazin nns , nɣ tin imdyazn iqburn zun d Sidi Hmu , Anccad .
Mkli daɣ iskr yat tasfift nttan d umarir Ɛmmouri Mbark .
Mulay Ɛli ar ittirir anzgum llid jun ur yunfn aɣaras nns `` a gix i lhm asnfu imyar aɣ d ittats ; a kullu iɣrasn da tkkan nmdi yasn '' , tayri d umutti iqjrn n tamtti lliɣ iddr , s tguri yaḍn , tudrt igan zun d ajlabiy mu ḥawln waman , ur rurn asmmiḍ , ur rurn tiṭṭ .

Ibṛahim afllay ( ilul g 2 abril 1986 ) ikka-tt-inn iga yan umarur ahulandi n twjja n uḍaṛ , yurar am umsugi n tuẓẓumt n ubaraz nɣ win tsga ( Winger ) .
Lliɣ imẓẓiy , yurar ɣ Ilinwijk ( Elinkwijk ) dat ad iddu s takadimit n PSV Ayndhuvn lliɣ dars 10 n isggʷasn .
Llig issnta ɣ 2004 , igza PSV i 8 n isggʷasn , iwin gisn azwl n Iridivisi ( Eredivisie ) kkuẓ tkkal dat ad iddu s Baṛsaluna s watig n €3 id mlyun n uṛu ɣ ynnayr n 2011 .
Izzri Afllay asgri assesfran ( visite médicale ) , tettyuskar as twlaft tamaddudt d timlilit d ineɣmasen .
Ittuyfka y as udffas ( maillot ) yusin assaɣ ( Ism ) nns d uṭṭun simraw ( 20 ) .
G unmuggar nns d inɣmasn , inna Ibrahim Afllay mayad : « immr ad ig yan zɣ twja n trabbut tamqqrant g umaḍal » .
Iẓuṛan n Afllay gan zɣ idrarn n Rrif , ilul g wis sin wussan n Kuẓyur ( abril ) 1986 g Utrecht g temurt n Hulanḍa .
Yurar d iεerrimen n terabbut n PSV Eindhoven zɣ 1996 ar 2002 afad ad imatti s uswir anemɣur ger 2003 d 2010 , yiwi di-s tasḍa ( championnat ) tanamurt tahulanḍt kuẓt tikkal .
ɣ useggwas n 2007 irẓem taggurt n terabbut tanamurt tahulanḍt , yurar di-s 31 n unmuqar d ilkem di-s anmuqqar ameggaru n tasḍa tamaḍlant g 2010 .
Ra-d ig umenṭag anammas ( milieu offensif ) , Ibrahim Afellay , amirar Amaziɣ amezwaru ɣ umezruy n FC Barcelona zɣ telalit nns ɣ 29 Yimrayur ( novembre ) 1899 .

Ijgugl s tsugar nns d uynna s ikka ar ittrara taynit ɣ mnnaw n igran ; zun d umusnak , amjjay , amsnuddr , amusnaw n tfizikt , amskrar , amsnitri , afilusuf , amara d uqmmaṛ .
Ittyawssan s umata s mas t nn ikka iga yan zɣ imusnakn akkʷ nna mi txatr tzrirt ɣ tlslalit , yan zɣ wudmawn izalanen ɣ ussrsl n `` probabilité '' d umssidf amzwar n `` coefficients binomiaux '' d `` théorème binomial '' s umaḍal awtaram , d zɣ dars ad d ikka uglam amzwaru n tawla `` Typhoïde * .
Isnulfa d mnnawt n tɣawsiwin , ad gisnt naf `` Kardan grille '' , taqcuct n Baguenaudier d usrgl bu tuddsa .
Iskr awd kra n twafutin ɣ waljibr , issumr d itsnt tɣarasin ma s frrun tagdiwin `` kwartik '' d `` kubik '' .
Ikka t nn Kardano ɣ umata n tikkal ar ittqmmar s war tnbbaḍt , yan ɣ idlisn nns , Libr di ludo aleae ( Adlis f wurarn n wannaz ) , da gis issidif tazrawt tangrawant akkʷ izwarn n `` probabilité '' d yan ugzzum iqqnn s uɣndf ula ntta .
Yura t ɣ wattayn n 1564 , macc ittufsar i tikklt izwarn ḍart n tmttant nns ɣ 1663 .
Yura Kardano ɣ tsknudrt nns tanimant f immas Ciyara Micri , mas tswa mnnaw n isafarn n uɣray bac ad t tsḍr ; `` f uynna s iyi tnna imma , ldin id ɣ udis nns s tkṛiḍt , ɛlayn ad mmtɣ '' , dat n ad ilul s imikk , ikka t nn ccil f immas ad tmmuti zɣ Milan s Pavya afad ad trwl i ubayyuṛ `` ṭṭaɛun '' , acku netta a s mmutn tarwa nns yaḍnin s kṛaḍ nnsn .
Ikcm d Kardano ɣ 1520 s tsdawit n Pavya mgal tirat n babas nna as iran tiɣuriwin n uzrf , ḍart yat tmẓi nna mi ixub waḍu , ikturn s tmuḍan ur smidnin , d usgmi icqqan n bu tɣnnant igan babas , yufa nn Jirolano ixf nns ɣ tayri n tflsuft d tussna .
Ammas n girra tawṭalyant n 1526-1521 , sbzzizn iduba n Pavya f tsdawit ad trgl tifliwin nns ɣ 1524 .
Ikmml Kardano tiɣri nns ilmma ɣ tsdawit n Padwa , mani ɣ sul yumẓ taduktuṛat nns ɣ tsnijjit aseggʷas n 1525 .
Ur t tujji tmamkt nns tamnalant igan bizarre ad bahra iskr imddukkal , d ula asiggl n twuri ; yut gis tamara dffir mad kullu ismd tɣuriwin nns .
Yuzn Kardano tuttriwin nns n wadaf s tɣiwanit n imjjayn ɣ Milan mnnawt n tikkal , mac ur t jju qbln s tmntilt n tsllit nns ixcnn d tlalit nns irkan zun d ucnti , mqqar ɣmkann , kkan t nn ayt tɣiwant ann n imjjayn ar bdda dis ttmciwirn ɣ kraygat tamsalt , f wudm n tɣist nns ur issinn tuccḍa .
Itahl ɣinna Lucia Banderini ɣ 1531 , yuru dis kṛaḍ tazzanin dat tmttant nns ɣ 1546 , ad tn igan d Jyuvanni Battista ( 1543 ) , Ciyara ( 1537 ) d Aldo Urbani ( 1543 ) .
Yura sul Kardano ḍart yat tizi f wussan nna ; mas gisn izzri tumrt s timmad nns .
Iɣʷi d Kardano s twisi n idsn iristuqraṭiyn yat tsɣent ɣ uslmd n tusnakt ammas n Milan .
Dffir mad yumẓ turagt nns tasjjant , ixdm tusnakt d tsnijjit s yat tikklt , jjin f ufus nns imuḍan bahra stawhmmanin , yurri d ilmma s tmntilt ad iga yan zɣ idukturn akkʷ nna s da ttllin middn ammas n Milan , is d akkʷ yufa ɣ 1536 ad ifl tawuri nns n uslmd , d mqqar jju ur isbidd tararit nns n taynit s tusnakt , tlkm d ccnɛt nns ɣ igr asjjan kra n iskʷfal attuynin , urmn akkʷ iristuqraṭiyn ad t-ssaggugn f Milan .
Yura sul Kardano ḍart yat tizi mas yuga ɣ wakud ann iskanen d kkanin igllidn n Danimark d Franṣa , d ula tagllidt n Skutlanda .
Ilkm t id ufssay n yat tmackut iẓlin n tagda `` kubik '' { x^ { 3 } +ax+b=0 } zɣ dar Nikkolo Fontana Tartagliya ɣ 1539 , nna as inna i umata ḍart yat tizi mas as iggulla Kardano ur tt immala i awd yan , isnkr dis s tmntilt ad yan umcubbk iɣzzifn f talɣa n tdyazt , mac izwar ufssay n Firro win Fontana .
Idgga ɣ ufasr nns s uynna mi qqarn ɣilad uṭṭunn isugnann , waxxa yadlli ur igzi imnzayn nnsn nna d iglm ggʷ uzmz nns awṭalyan Rafael Bombelli i tikklt tamzwarut .
Issidf d `` Coefficient binomial '' d `` Théorème binomial '' ɣ udlis nns igan s uzwl Nuser `` proportions '' imaynutnin `` Opus novum de proportionibus . ''
Giovanni Battista , amnzu d umayuf nns , ittwazrf s tubbya n yixf ɣ 1560 , acku inɣa tamɣart nns s irin ḍart mad yufa tarwa nns s kṛaḍ nnsn ur akkʷ gin winns .
Aldo Urbano ittublan s tqmmaṛt , igdl fellas babas tukkust ɣ 1569 acku ikka t nn da as ittakʷr iqariḍn nns .
Immuti Kardano zɣ Pavya s Bulunya , zɣ yat tsga ; acku ifls s mas d ikka uɣtas n `` exécution '' n Jyuvanni nns tazrirt n taẓit nns d tmrslt takadimikt ammas n Pavya , d tusmin nna as usin imidawn nns f ismdutn nns ussnanin , d acku t-rubln altu s tumliwin n wunufn ignusann d inlmadn nns .
Ittyamaẓ Kardano dar `` Inquisition '' ɣ 1570 s itsnt tmntal tirussinin , ittubzzaz fllas ad izzri yan mnnaw n wayyurn ɣ ubniq d ad d isḍr tasɣnt ann nns n uslmd .
Immuti s Ṛuma , yumẓ gis yat `` annuity '' ar timḍlt zɣ dar ubaba Griguri wiss-13 ( dffir mad yuga ubaba Pius wiss semmus tuttra nns ) , ismd ilmma ɣinna taskndurt nns tanimant .
Ittyawqbal ɣ tɣiwant tagldant n imjjayn , ikmml waxxa ɣmkann f tzrawin nns tiflsufiyin s uzday d tmskirt nns n tsnijjit ar tamttant nns ɣ 1576 .

Frḥat Mhnni ( ittwassn ula s yism n Ferḥat Imaziɣn Imula ) ilul ɣ 5 Mars 1951 ɣ Illuln umalu , tama n tmdint n Tizi Uzzu ɣ tmnaḍt n Lqbayl ɣ Dzayr .
Iga anaẓuṛ , argaz n tsrtit d amara amaziɣ aqbayli , nttan ad igan amkras d anssixf amzwaru n Umussu i ugucclman n tmazirt n Yiqbayliyn ( MAK ) , yan umussu barha ilan atig ɣ tmnaḍt n Lqbayl acku ar ittdafaɛ f uzrf n uɣrf aqbayli ɣ tanaḍt n tugart d tuɣult nns .
Azrf ad ittyura ula ɣ umgrad wis 32 n udustur adzayri .
Yiwi d lissuns nns ɣ timassanin tisrtan ɣ tsdawit n Dzayr tamaẓunt .
Imikk dffir mayad a ɣ ibda twuri nns am anaẓuṛ d amɣnas asrtan .
Ḍaṛt uskruri n Tafsut tabrkant ɣ Lqbayl nna ibdan ḍaṛt tinɣi n yan uɛrrim aqbayli iga s yism Masinisa Germaḥ s ifassn n tnbaḍt tadzayrit , iskr ilmma Frḥat Mhnni Umussu i ugucclman n tmazirt n Yiqbayliyn , yan umussu asrtan isɣuyyun f ugucclman asrtan n Lqbayl .
Ɣ 2015 , amussu n MAK izri zɣ usɣuyyu f tafulmant s usɣuyyu f ugucclman .
Llan wiyyaḍ ar ttinin mas d iẓḍar ad ig azgal d mas d Frḥat ad t inn ikkan iga aswutts .

Iɣṛa ɣ uswir amnzu ɣ usun `` Taddart '' , deffir maya ismd tiɣri nns ɣ usinag n Tiznit , lliɣ ur ta idda s Trudant , yumẓ aslkin n bakalurya ɣ usinan n usmuttg Yusf bn ɛli ɣ Mrrakc , idda dffir maya s tsdawit n Fas yawi d zgis turagt ɣ tẓlayt n uzrf .
Iddu ilmma s tsdawit n Muḥmmad 5 ɣ Ṛṛbaṭ , yamẓ gis turagt yaḍn ɣ tẓlayt n uzrf .
Ikka tt in iga yan zɣ imɣnasn n `` Tamunt Tanamurt n Imzrawn n Lmɣrib '' yilli ɣ umzaz n uzlmaḍ .
Ɣ isggʷasn n 70 , issnta taɣarast tazzulant am umstan ɣ Sidi Sliman , dffir nns immutti s Rrbaṭ .
Ɣ isggʷasn n 90 ikka-tt-in iga anflus amatay n UAU `` Usqqim Anamur n uzdduy gr timsmunin timaziɣin n Lmɣrib '' .
Isllwi snat tsɣunin `` Tamaziɣt `` d `` Amezday `` s tutlayt tamaziɣt .

Maḥi Bnebin iga anaẓur ameṛṛakci d amara d aṛeccam d anemsal amesneflul , tugenna nna ɣ d-yusi ugellid Muḥemmad wis ṣḍiṣ kigan n tifilin-nnes .
Anaẓur d ullis Maḥi Bnebin ilula ɣ 13 kubṛayṛ aseggʷas n 1959 ɣ asun n Riyaḍ Zzitun ɣ Umur n wakuc , izzeri dis tamẓit-nnes .
Maḥi Bnebin llan dar-s ṣḍiṣ n aytmas gen ḍfir n tizemmar n mma-nnesn ixatarn d n tmazirt-a .
iffeɣ Maḥi Ameṛṛuk s tmizar aḍnin , dat ad-aɣul aseggʷas n 2002 s Amur n Wakuc izedɣ-dis .
iɣeṛa Maḥi tusnakt i-sseɣret ɣ Baris , d izedɣ ɣ Nyuyurk ger iseggʷasn n 1994 d 1999 .
Maḥi bnebin yan unaẓur itwassan kigan ɣ fṛansa d mirikan ɣi-nna ɣ lulant tirbatin-nnes .
Iɣeṛa Maḥi asebdad amenzu ɣ tinmel n iben lbanna s iɣenan , immatti s asebdad asinan ɣ timreslet n iben ɛebbad .
Maḥi ikka-tt-nn iḥla dar-s uẓawan f tiɣṛi .
Ayenna ur-issusimn mma-nnes tsebzziz fellas a-ikecm s asinan mulay yusef ɣ tamsena , isker taẓlayt n timassanin n tusnakt , yammeẓ tuggan lbak dis , iddu s Baris iɣeṛ tusnakt dis ɣ semmus n iseggʷasn allig yumeẓ tugga dis .
Maka tawargit ad ig anaẓur tella dis abeda .
zrin ussan immiggir Maḥi d yan unaẓur asebnyuli isem-nnes `` Agutsin Gumiz Arekus '' iddukl-ides , yawsas i Maḥi allig idda s tirra d aṛeccm .

Mṣtafa Lbakuṛi ( s tnglizt Mustapha Bakkoury ) iga argaz n twuriwin d usrtan amṛṛuki zzɣ tarwa n 1964 ɣ Lmuḥmmadiya iga amtwal asrtan amṛṛuki , ikka tt inn iga anflus amatay n ukabar n tẓɣurt d tatrart , anmhal n tsnurayt tamṛṛukit n tẓḍart tasulant d unssiɣf n tmnaḍt n tgmmi tumlilt Sṭṭat .
Gr 1989 d 1991 iga anssiɣf n usnfar n tɛɛurma ɣ lbank anamur n Bariz tadala n isnfarn imaḍlann imqrann ilemma anssiɣf n usnfar n inmɣurn ɣ lbank anamur n Bariz amaḍlan tadala n utwal n usiẓrf ilemma amaɣlaf f tilal n usiẓrf ɣ tgirawin n 1991 .
D zzɣ 1993 ar 1995 iga amaɣlaf f lknyan ɣ lbank amṛṛuki n tstagt d tmguri lli igan abank iḍfarn abank anamur Bariz .
D zzɣ 1995 ar 1998 iga amaɣlaf f usnfli d usiẓrf n isnfarn n tmssurt tanamurt n usmsas tamgrawt lli igan tamssurt tamaɣlaft f ustrer d ulsmuttg n wammas uɣrim ɣ umṛṛuk .
Zzɣ 1998 ar 2001 iga amaɣlaf f usfaylu ibankn n tstagt ɣ lbank amṛṛuki n tstagt d tmguri .
Gr 2001 ar 2009 iga anmhal amatay n ufniq asrus d uswuddu .
Ɣ 19 ibrir 2012 ittustay Msṭafa Lbakuṛi ad ig anflus amatay n ukabar n tẓɣurt d tatrart .

Cleopatra ( Tagrikt : Κλεοπάτρα Φιλοπάτωρ ) 69 dat n tlalit - 10 ɣuct 30 dat n tlalit , tkka-tt-inn tga tgllidt n tgldiyt tabṭulimiyt n Miẓra .
Nttat ad iggwran i tglda-nns .
Tkka-tt-inn tga yat zzɣ tmɣarin akkʷ dar illa waddur ɣ umzruy .
Ism-nns ummid iga-t Cleopatra Tis Sat Thea Philopator .
Nttat ad igan tanggarut n yigllidn n tdinastiyt nɣ d tawja tagldant n Ifrɛunn Ibṭulimiyn lli d yumẓn tanbbaḍt n Miẓra ḍarat tmttant n Alexander Axatar .
Lliɣ tmmut nttat , taɣul Miẓra tga yat tmnaḍt igan taṛumit ddu yism n Aegyptus .
Aɣbalu agjdan n tudrt-nns ikka-d arratn n Plutarch ; `` tudrt n Antony '' , illan s mnnawt tsuɣilin .
`` Antony d Cleopatra '' , ad tt-igan d yat tatradijt bahra ittyawssann dar William Shakespeare , da ttinin mas tettyura gr yisggʷasn n 1603 d 1607 .
`` Printed '' tikklt tamzwarut ɣ 1623 .
Cleopatra , tga mmu yiẓuran mmrksnin gr wagrikn d yimiṣriyn .
Lliɣ tt-inn dar-s tkka 18 usggʷas , baba-s lli igan agllid , immut .
Taɣul nttat d gʷma-s Ptolemy wis kraḍ d mraw , gan inmɣurn n Miẓra .
Tkka-tt-inn nttat tga tagllidt , ig gʷma-s agllid .
Gʷma-s ɣ akud-ann ḥra iṭṭaf 10 usggʷas , ay isnamkn mas d nttat ad igan tanbbaḍt n tidt .

Zinddin Yazid Zidan ( s tfṛansist : Zinédine Yazid Zidane ; ilul ɣ 23 yunyu 1972 ) , ittyussan gr imiriyn nns s yism Zizu , iga yan umssanun azzulan Afṛansis n twjja n uḍar d umurar g izri , ikka tt inn ar itturar ɣ wansa n wammas amsugi .
G mad yaẓn , ikka tt inn iga amssanun n usgraw aṣbnyul Riyal Madrid , ig yan zɣ imssanunn akkʷ imursn g umaḍal .
Ar t daɣ ttannayn kigan n mddn am yan zg imurar imafayn akkʷ , ikka tt inn yadlli zidan ittyussan s ufulls , tiẓri , tizzrayin , unbaḍ ɣ twjja d ttiqniyt nns .
Yuwi mnnawt tsmɣurin timdanin am umurar , zgisn mas iga yan zɣ imurar nna ittyusmman g tsmɣurt n Umurar Amafay g Umaḍal n FIFA ɣ 1998 , 2000 d 2003 , yawi tawjja n wurɣ ɣ 1998 .
Igli tarabbut nns tanamurt Fṛansa s trnnawt nns s ukrwas amaḍlan n FIFA asggʷas n 1998 , d tbrza tawruppiyt n tkurt asggʷas n 2000 .
Ittusta Zidan kraḍt tkkal amm umurar amayuf n usggʷas dar FIFA .
Igli Fṛansa s umnala amggaru n tbrza n ukrwas amaḍlan n 2006 , ig s tannayt n umata amurar n tbrza nna akkʷ yufn g usggʷas ann .

Lyyu tulstuy lkunṭ lif Nikulayafitc tulstuy s tutlayt tarusit лев никола́евич толсто́й ( 9 dujanbir 1828 – 20 nuwanbir 1910 ) , iga zg inmɣuṛn n imaratn n rrus , ig bab n ils n tfganit , yasi tabrat n ufra .
Iga yat tsaturt yattuyn bahra n tskla tarusit g tasut n mrawt d tẓa , awd ig amara anmɣuṛ g umaḍal akkʷ .
Ittawssan s ungal n ( imiɣ d ufra ) d ( ana kaṛnina ) lli bahra ittawssann g umaḍal mas gan taskla n ungal tanalawt , lli isulfn tudrt n rrus g tizi llig iddr .
lyyu tulstuy iga afilusuf n taɣara iswingimn nns lli igan tanzbayt n ufra lli ur iḥmln imnɣi d tɣwwaɣt , iswingimn ad n ufra lli f imdi umara nnɣ ad ilin ar tnin nttafa g udlis n ( tagldit n wakuc g ugnsu nnk ) lli igan tawuri tasklant lli bahra ɣran itran n ufra amaḍal am ( mahatma ɣandi - maṛtin lutṛ king ) sun zg gis iswingimn lli ḥmln awd nttni .
Tulstuy iga iwis n yat tawja imqquṛn g rrus lli yattuyn kigan , lli mi iga uẓuṛ nnsn zg yan urgaz amacahu lli mi tt inin « andṛiṣ » lli f isawl « byutr tulstuy » mas d yucka « zg nimik , tamurt n qayṣaṛ » s « tcirniguf » g usggʷas n 1353 , nttan d ayt dars « litfinuṣ » niɣ « litfuniṣ » d « zimuntin » niɣ « zigmunt » nttni d 3000 n isrdas .
waxxa tawalt n « nimik » tuckad zɣ tutlayt tatcikit : nèmec » tg assaɣ gan middn f ayt uliman waha , awd tg assaɣ n maṛṛa ma igan abṛṛani lli ur isawaln tarusit , tili awd uẓuṛ zg tutlayt tarusit zɣ tawalt « nimuy - nemoy » lli yusin anamk n ugnaw , « s tnglizit : mute » .
« andṛiṣ » yumn s usgd aṛtudukṣi n iming , isdwr assaɣ nns ig « lyunti » , ɣikan af lan tarwa nns assaɣ n « kunstantin d fyudur » .
ikka tt inn « undṛi xaritunufitc » iga ayyaw n « kunstantin » lli mi iga « fasili wis sin » agllid n muṣku ism n tulstuy , lli iṭṭfn anamk g tutlayt tarusit « uḍnay » , lliɣ immatti zg tcirniguf ar muṣku .
tcirniguf tizi ann tlla g ddaw n tnbaḍt n « dimitriyus iy staṛci » , nnan imrzutn lli isawln f tawja n tulstuy mas iga uẓuṛ nnsn zɣ ilitwanin lli d ikkan taduqit talitwanit mqquṛn .
ur nn akkʷ ufin assaɣ n « andṛiṣ » g tinfulin lli illan ɣ tasut n kkuẓ d mraw ar tasut n ṣḍiṣ d mraw , macc uwḍḍṛnt tnfulin n tcirniguf lli f iswuri « byutr tulstuy » g irzzutn nns .
Iddr amzwaru n tawja n tulstuy lli ittawssann s ism ad g tasut n sa d mraw , ig amzwaru lli isbddn tigmmi n tawja tamajgalt n lyyu tulstuy tamzwarut , tizi ann yumẓ butṛuṣ amqran assaɣ n lkunṭ .
Ilul « lyyu tulstuy » g usggʷas n 1828 n tlalit , g tsga n « tula » lli nn ikksn 130 mil iffus n tɣrmt n muṣku .
tga tawja nns tanmɣuṛt , babas iga « lkunṭ nikulaṣ tulstuy » , d immas tga « tagldunt tamnukalt maṛyya fulkunski » , tawja n immas tga zg uẓuṛ n « ṛuṛik » ( anbaḍ izwarn is t ibdr umzruy n rusya ) , lli s tt inn ikkan izdɣ g « duṭa » tasga n « yasnaya bulyana » tafalkayt lli g ilul .
Tmmut immas n lyyu tulstuy lli g illa ɣ uwtay nns sin isggʷasn , iɣama d nttan d ayt mas imatrt babas d « tatyana » lli igan yat zɣ tawja nns , ddrn tudrt ifulkin , a llig immut babs n lyyu tulstuy ɣ unbdu n asggʷas n 1837 t , iggurud nttan d ayt mas tmatrtn « lkuntiṣṣa alikṣandṛa ustn » , zzrin tudrt nnsn ngr tigmmi n « lkintiṣṣa » g muṣku d tgmmi n « tatyana » g yasnaya bulyana , lliɣ tmmut « lkuntiṣṣa » g usggʷas n 1837 t , ddun s dar ultmas n lkuntiṣṣa « balajya yuckuf » .
Tmmṛẓg kigan « tatyana » lliɣ as tusi « balajya » ifrax tsaggugtn zɣ gis tawi tn s tgmmi nns g tɣrmt n « kazan » , iddr gis « lyyu tulstuy » izzri gis isggʷasn n tmẓyant nns akkʷ , macc waxxa ɣikan ar bdda ittkka dar « tatyana » kra iga tt imir n unbdu .
g usggʷas n 1844 t , ikcm tasdawit n « kazan » ḥma a iɣr tutlayin n iming ( taɛṛabt d tatuṛkit ) , baca a iddu s imir adiblumasi .
- Tullist tamqrant « akuc iẓṛa tidt macc iqql » .
« akuc iẓṛa tidt iqql ) , tad tga yat tullist bahra ifulkin , tusi ɣr gr tguriwin nns kigan n inamkn , tɣuda tɣarast s gis iswingm umara nnɣ arusi « lyyu tulstuy » , tga zɣ tskla tanalawt , tg awd tawlaft n yan wakud d yan udɣar g rusya ɣ yan uzmz izrin .
Tasi tullist ad yat tbrat n ufra , lli igan aggʷa usin iman n umara ɣ ma tla tudrt nns .
iswingm n umara nnɣ amqran amaḍlan ɣ kigan n iskkinn lli imlan imal icnan i tfganit tamaḍlant .
Itahl tulstuy s « ṣufi birz » lli f ifka tugga mas tga tamɣart bahra ifulkin lli dis ibddn g tudrt nns s tayri iggutn mqqar tt yugr s ṣḍiṣ d mraw n usggʷas .
yuru dis 13 n warraw , mmutn smmus zɣ gisn llig sul mẓẓiyn .
ig litihal nns tilila s a irggʷl iɣ tkrfn iswingimn nns gnt g tmmara .
tiwsas tmɣart nns « ṣufi » g tirra nns , sa ttwal ad as tura ungal nns ‘ imnɣi d ufra ’ a llig d issfɣ talɣa lli igguran .
ittawmḍal g tmazirt n « yasnaya bulyana » .
izzri tulstuy ussan nns imggura g tayri d ufra .

Ḥannabaɛl ( Hǎnnibal Barca , 247 qbl talalit– ?
183/2/1 qbl talalit ) , ikka-tt-inn iga yan umɣar n wawank d yan ujiniṛal igan aqrṭaj .
Ikka-tt-inn iga acngu n tgduda taṛumit akkʷ imqqurn .
Ḥannabaɛl , ittyawssan bahra s aylli iskr ɣ ammas n yimnɣi Abuniq wis-sin .
Izzigz s yat tsrdast zɣ Ibiriya isaka-tn iggi n yidrarn Ibṛansiyn d yidrarn n Walb ar agafa n Ṭalyan ɣilli ɣ inra Iṛumiyn ammas n yan usddiy n yinaɣan .
Ammas n yimnɣi n Cannae , ikka f tsrdast n Iṛumiyn akkʷ darsn ixatrn ɣ umzruy nnsn ; inra-tn yan s yan .
Tasrdast n Iṛumiyn ɣ Cannae , tlkm akud-ann attayn n 16 legions d tmuttrt n 86,000 urgaz .
Uggar n 80 % ɣ tsrdast ad ; illa zgitsn mayd ittunɣan yili zgitsn mayd ittyukrafn , ilin daɣ zɣ gitsn yan mnnaw ɣ yimɣarn nnsn .
Ḥannabaɛl , ihḍa yat tsrdast ɣ ammas n Ṭalyan i mnnaw yisggʷasn .
Ɣ unggaru , tsnnukma-t yat tukkya taṛumit ɣ Tfriqt Ugafa ad yurri s Qrṭaj .
Ittrẓa gis , zzugn-t Iṛumiyn bṛṛa n Qrṭaj bzziz nns .
Iddr ɣ usarag n Seleucid , isqnɛa ɣinn agllid-nns ad immaɣ mgal Ṛuma .
Maccan lliɣ ittrẓa ɣ yan yimnɣi n yill , irwl Hannibaal s ammas n usarag n Bithynian .
Ar ittyawḥsab Hannibaal f yikumanḍarn n lɛṣkr akkʷ xatrnin .
Amussnaw n umzruy n military Ayrault Dodge , iga-as yat twal s yism `` baba-s n tstratijit '' acku mqqar iga acngu n Ṛuma akkʷ imqqurn ɣ akud-ann , kkan-t-inn ar dars ttagʷmn Iṛumiyn tiwngimin n lɛṣkr d ar tn-ssnɣaln .
Lliɣ tettrẓa Qrṭaj ɣ umnɣi , ibbi Hamilcar ill afad ad islk tiqbilin n ɣayda mi ttinin ɣ ass-a Ṣbanya .

Ɣ tsga n unbaḍ-nns bahra imursn , ikka-tt-inn iga yan umassan d umara bahra ittuḥtaramn ɣ uzmz-nns .
Tamɣrat-nns tamzwarut tga-tt Klyupatra Silini Tiss Snat , illi-s n tgllidt tamiẓṛit Klyupatra Tiss Sat n Miẓra Tapṭulmt .
Ig waḥdu-t arraw n ugllid Yuba Amzwaru ; tamagit n inna-s ur tettyussan .
Baba-s ikka-tt-inn iga tuṛfa d ujiniṛal Pompey .
Mnnaw n imẓlayn itrarn ar ttinin mas rad ig uwtay-nns lliɣ innra Kaysar ɣ 46 DƐ kra n kkuẓ nɣ sḍis n isggʷasn , hiya rad ilul gr 52 d 50 DƐ .
Ɣ tsga yaḍn , anmzray `` Duane Roller '' , ur iflis s maya .
Roller yanni is ilul ɣ usggʷas n 48 DƐ acku irm lli ittusmrasn ɣ wawal fllas ɣ tgrikt taqburt brefos isnamk taslmya .
Irm i wazzan gr 4 d 6 n isggʷasn iga-t pias lli ur ssmrisn i Yuba ɣ isugam iqburn .
Yiwi Yulyus Kaysar Yuba wiss sin s Ṛuma .
S tuggʷas mqqurnin lli iskar ɣ tɣri-nns , nnan fll-as mas iga yan sɣ inmuran akkʷ iɣran ɣ Ṛuma ɣ uzmz-ann .
Issnkr-t-id Yulyus Kaysar , ilmma ayyaw-nns Uktawyan ( Lli rad ig amnkad Awgustus ) .
Lliɣ ittimɣur , Imun Yuba 2 d Uktawyan ɣ mnnaw imciṛṛiyn , ilmd zgi-snt kigan f manmk rad ig anssixf .
Immaɣ ɣ tsga n Uktawyan ɣ Imiɣ n Aktyum .
Tg ilmma Numidya Tuṛfa n Ṛuma .
Ḥaqqan aya iga tayafut n twisi-nns i Awgustus ɣ imzizzl-nns ɣ Hispanya .
Lliɣ immuti Yuba 2 d Klyupatra Silini s Mawritanya , smman tamaẓunt-nnsn tamaynut Kaysarya ( Crcel tatrart ) f wudm n Awgustus .
Tuṣkawin ɣ `` Kaysaria '' d `` Walili '' ( Volubilis ) da mmalnt yan usrks gr tmsdagt Tamiẓrit , Tagrikt d Tṛumiyt .
Ittyunna mas tt-inn-tkka Klyupatra teṭṭaf afus f tsrtit n Yuba 2 .
Yuba issbɣs , isnal i tẓuṛi , asiggl amassan d usiggl g umzruy agaman .
Yuba isnal ula i tsbbabt tawmuritant .
Tkka-tt-inn tgldit n Mawritanya tla atig amqqran i tmnkda taṛumiyt .
Tkcm tkka-tt-inn tsala tasbbabt d kraygat mani ɣ yilel agraklan , slawan akkʷ d Sbanya ula Ṭṭalyan .
Amanar-nns s Arabya idwl adlis akkʷ inzzan ɣ Ṛuma .
Ɣar kra n igzzumn imẓẓiyn sg twuri-nns ad aɣ-d-ilkmn .

Z ɣ mẓî nes sul ittut s uɣdjaj n ayt umarg .
liɣ dars yan d mraw ( 11 ) n usggas , iskr tarabbut nes tamzwarut .
Idîd d trabbut n Ayt matn yat tsffift ɣ usggas n 1985 .
Ghik lli s yuls Idbasàid i umarg n mnnaw ɣ ismghurn n uzawan amaziɣ zund Belàid d Umntag d Uctuk , as isrs Hâssan tirsal ns gh ubaraz n ayt umarg .
almuggar ns d Ɛmmuri Mbark .
yan ɣ isutar n umarg amaziɣ ikfa i Hâssan yat tarmi yadênin .
Nttan ad d issar mnnaw iwiznn ɣ mnnawt tmizar n Urubba .
Yaws as ɣ yat gh tsffifin ns ɣ usggas n 1992 .
Hâssan Id basàid izdar ad ismun ngr amarg amaziɣ azayku d umaziɣ atrar ifaɣ yat tadla n imurig s yat tɣarast srs izîlin .
Ismun ngr imassn imadelann d imassn n Imaziɣn lli nttafa dar rways d trubba n ihwacn .

Yuba iga yan unaẓur d umdyaz amaziɣ s Tclḥit n sus , yan ɣ inazurn lli isyattuyn aẓawan amaziɣ , ig as atig .
Iwaliwn n tasfifin nns ar sawalnt f ufgan d wakal d tudrt nnsn .
ḍin nit aɣ iẓri mẓẓi nns wala tiɣrins .
Idda yuba , immli ɣ tmazirt nns wali tin wiyyad aylli yas ikfan yan usmmaql yadnin i tudrt .
Mkan af yusi afrak ar isiggil man taɣarast as rad yaws ɣ ussfrkns , immaɣ f tussna tunsîbt s uğug ad amzwaru n tmagit tanamurt n Lmrruk .
Issnti ar ittara amarg s tmaziɣt afa d iml tayrins i idls ad , urta iga azêmmazlns izwarn ɣ ubaraz n uzawan .
Ifls mas iga uzawan yan imis isugrn ɣ ubrid n tamaɣt , isnti ar ikkit idinann n tgitart yaws ɣ tlalit n yat trabbut n umarg .
Mqqar fllasn tqqn tnbâdt abrid n isuyas , iɣi Yuba ad iskr mnnaw imddrzn ɣ kigan d tmdinin n Mrruk ississan anaw n umargns gr tuggt n imarayn n umarg amaziɣ .
Azawanns ard ittagwm ɣ idlsns azayku , ɣ usala ns idran , mac Yuba ihâbbl tarmiwin n wiyyâd , ihîyl i inmuggar d idlsan n umadâl .
Snat tsffifin lli d idî Yuba ar mmalant tafssa ns f ad isflujju amarg issackid iwaliwn isnmili azawan .
Ɣ 2005 issufɣ d tis snat ngr Mrruk d Uliman ig as Itran Azal nttat aɣ isatig imasn iqburn n darsn zund lutar , ahjhuj , amzâd ( rribab ) , ganga , tallunt , tiqrqawin , nnaqus d wiyyâd .
Asml tudrt ad imla yaɣ yan Yuba yadnin , Yuba izêdârn ad if tudrt yadnin i imasn imaziɣn imzwura , amzâd nɣ rribab lli ilan aɣ ar yan udinan , iggammi ad lli an izri igran n Sus , igwdl f imzgan ur isslfldn i tamaziɣt .
Yuba imla rribab i willi t ur issn , tasffift igwran n Yuba tga tamɣra ngr imassn n idls amaziɣ d imasn n umadâl .
S tugga n mnnaw infran , amarg n umdyazn nɣ aàzri ikkisd amarg amaziɣ n rways d win uhêwac ɣ tfulklurit d tatut isls as timlsit tamaynut igt d isli ngr izawann n wiyyaḍ .

Faṭima Mrwan nɣ Faḍma Mrwan ( tlul ɣ 1952 ) tga yat taḍbibt , ixf n tamssntit d tamɣart n tsrtit tamɣribit .
Zɣ 2002 ar 2005 , tswads afrdis n tasnadrt d timuḍan imiṭabulikn n ṣṣbiṭaṛ CHU Bnu Rucd ɣ Tigmmi tumlilt .
Taɣul-d tga taslmadt d taminagt ɣ tazuni n tasnijjit d tasasfrt ɣ ammas n tasdawit n Tigmmi tumlilt .
Tamẓlayt ɣ tasnadrt d taṛkẓi n tirmt , tswads tanafut n tasnadrt , n aṭṭan n sskkar d tirmt ɣ ṣṣbiṭaṛ Bnu Rucd n Tigmmi tumlilt .
Tga Mrwan tagmamt ɣ ammas n tasqqimt tamɣribit n umlasay mgal tamaḍunt n sskkar .
Zɣ wayyur n uktubr 2013 ar wayyur n abril 2017 , tkka-tt-inn tga tamawsast n tiniḍi d tadamsa tanamunt .
Tga Faṭima Mrwan tagmamt ula ɣ usqqim n tamssugurt n tamsmunt n timdinin tistmatin Tigmmi tumlilt Cikagu .
Da tsawal s kraṭṭ tutlayin ad tnt igan d taɛrabt , tafransist d tanglizt .
Faṭima Mrwan tahl d teṭṭaf sin warrawn .

Iga Ɛabdllah Zagur u Ɛbl ( ittussan ɣ tmazirt nns s Amɣar ggu Ɛblla ) yan umɣnas d unzbay asusiy amaziɣ mgal n usdurri afransis ɣ Lmɣrib .
Imnɣi n Ayt Ɛblla nna ɣ tt inn ikka iga amɣar , ikka tt inn iga yan zɣ imnɣitn akkʷ stawhmmanin ɣ uzmz n tnzbayt tamɣribit .
Ig bab n twinst `` Itmma lqṛṭaṣ , itmma wawal '' lli bahra ittussann dar isusiyn .
Ttussann idɣarn ann s lfuqha d id bu tussna nna f isawl umara imqqurn Lmuxtar Ssusi ɣ udlis nns Lmɛsul .
Tzzri tqbilt nns yan uzmz iktarn s tmunag d tbḥliyin , biddn mgal n usdurru afṛansis .
Ɛabdllah Zagur ad igan amɣar nnsn ɣ akud ann , ar isfttu tanzbayt ɣ yidrarn n Sus , zun d inzbayn yaḍnin s umdya Ccix Malɛaynayn , Aḥmad Lhiba , Zayd u Ḥmad , Ɛssu u Baslam , Muḥa Ḥmmu Aẓayyi d wiyyaḍ .
Immaɣ usdurri mgal Zagur s aynna mi yufa n udwas d tsrdast , mac ur t isslkim unck ann s uwttas nns .
Tẓli fṛansa 18 n taylalin afad ad txlu aḍwwar lli ɣ tlla tgmmi nns , tbḍu tnt f ṣḍiṣ idilan , xʷlant ilmmadin iḍuran ggutnin , gn ukan sul isagurn nnsn tugga f ccqawt n usbumbarḍi n yicnga lli d ittkkan ignwan , aylliɣ ar akkʷ ffaln middn tigʷmma nnsn ar kllan ɣ bṛṛa , ur ar tturruyn ar iḍ f wudm n wutci d tirmt Tkmml tammaɣt tamsrdast ɣ usggʷas n 1926 ɣ ugafa , ɣmk lli tkmml tin unẓul ɣ usggʷas n 1934 , d lliɣ imkkn usdurri ifassn nns ɣ tmnaḍt n ayt Ɛbdlla ibda ar ittamẓ imjhadiyn ar tn inn ittqqn ɣ yibniqn , ɣʷin tn s yiskraf n wuzzal ɣ yifassn nnsn , fln tn inn i laẓ d irifi .

On the Origin of Species The Descent of Man Charles Darwin wis sin n tarwa n umsasfar Robert Darwin ( 1766-1848 ) , yig ayyaw n Erasmus Darwin ( 1731-1802 ) , amdyaz d uṭbib d umssan n tmust .
Charles dars 8 isggʷasn aylliɣ tmmut mas , Susannah Wedgwood ( 1765-1817 ) .
Charles Darwin isnti tiɣri ns n tmsasfart ɣ tsdawt n Edinburgh imik iflt iḍfur tusna n usgd ɣ Cambridge .
Mac aylli yiwin anli ns igat umzruy n tmust .
Ɣ dujanbir 1831 , Charles Darwin yaẓn s 23 n usggʷas , mad yad iga amssan n tmust , iffaɣ ɣ yan ummuddu mqqurn issutl d i umaḍal ɣ yan uɣrrabu mqqurn ittussan s Beagle .
Aslmad ns John Henslow ( 1795-1861 ) ad t ismun d ukppitan Robert FitzRoy ( 1805-1865 ) .
Charles Darwin ɣ uzmz an iɣra bahra tamust , d ur as tnjm kra n tarmi ɣ umnid ad bla st in ur yurm .
Smmus isggʷasn f uɣrrabu n Beagle , Charles Darwin izzri gisn mad iggutn ɣ wakal , iffaɣ gis s tuggt n tannayyin ɣ tjinyalujit , ismun gis anawn n imudar d ifusiln .
Ismun tugt n wanawn kra igat yan d a inna t izdin d wiyyaḍ s yat tɣarast tamssant .
Tg tifi ns tamaynut dar mddn n tusna .
Tifrkiwin n tudrt ns munt f yat tyafut : ammuddu ns lli ɣ d issutl i umaḍal , abddad ns ɣ tgzirin n Galápagos ( zɣ 15 cutanbir ar 20 ktubr 1835 ) iga azmz anbdad ɣ tudrt ns .
Tgzirin an n Pasifik yagan 1 000 n km d taɣarin n Marikan n iffus yufan gisnt ay lli n ur itam , kra n wanawn ikkan tasutin f tasutin .
Mac aylli bahra yiwin tiṭt ns igat aylliɣ ur irwas yan wanaw gʷmas ngr tigzirt d tayyaḍ .
Dar ifkriwn ( ibutgratn ) , tadawt illa maɣ tsllḥ , illa maɣ tbzg ɣ tama n umggrḍ .
Dar kra n waylaln , iggut maɣ ngaran , iɣʷnbab ns naḥyatn zɣ tigzirt ar tayyaḍ .
Aylliɣ yurri s Ingliz , amssan nɣ irɣa ixf ns .
Immaɣ ad isgadda iswingimn ns .
Kra iga t yat ɣ tannayyin ns ar t tglay s yat tswingt : anawn akʷ n imudar ar bdda tnifiln imik s imik , tafrka s tfrka .
Ɣ umnad ns ayllid yiwin asnifl ad igat izdayn illan ɣ tmust ngr wanawn , mamnk sa izray yan nsn s wayyaḍ ig yan yaḍnin .
Awal n uflla , anawn ar bdda tnifiln , acku imrasn ɣ d nttnin ar tnifiln , tawila lli zziḍrn i izmaz imaynutn kad d itɣaman , mayan afad bdda ttgurun wanawn yaḍnin afuḍn wiyyaḍ .
Mac taswingmt isugrn dar Darwin tgat mas ifls mas d anawn akʷ darsn yan usala , d kra igat yan gitsn iffaɣd ɣ wayyaḍ .
Ɣ uggar n 20 n usggʷas aɣ iṭṭfar Darwin ar ismuna igzman n tswingt ns , ur d issufɣ kra n udlis acku ifrk is rad fllas yigut waqqur , d irad igutn isyafatn hrcnin f tswingt ns .
Ɣ 1858 , yan uɛrrim amssan n tmust , Alfred Wallace ( 1823-1913 ) , yuzn i Darwin yan uḍris mẓẓin yaẓẓn i iswingimn ns f usnifl n wnanwn .
Darwin iddhcr .
Ar ismkilil iswingimn ns aylliɣ tn zrin wiyyaḍ .
Iɣ ira ad ig amzwaru s man anaw an ɣ iswingimn illa fllas ad fllasn issufɣ kra n udlis ɣ mad yazn .
Ɣ 24 nwanbir 1859 , The Origin of Species ( Asala n wanaw ) yugga d sul .
Aylli d iḍi n idlisn inza ɣ wass amzwaru , mqqar ggutn willi ran at iṛẓ .
Iswingimn n Darwin f usnif sbzzizn ixfawn nsn .
Taswingt mas nssar yan uẓur d izɛḍaḍ mqqurnin tluzza bahra mad iffaɣ usala n wanawn .
Zɣ ass an taswingt n usnifl n wanaw n ufgan ad izziwizn anliwn .
Mamnk as nga aylli nga , ass ad ?
Charles Darwin , tis snat tikkal ar itmciwwir af ad d iluḥ iswingimn ns .
Ɣ tgira , The Descent of Man ( Asala n ufgan ) yugga d ɣ 1871 .
Ar n gis nttafa s yat tɣarast ifrrzn tifrkiwin mqqurnin lli ifkanin afgan n was ad lli ittissan s Homo sapiens .
Ɣik lli s ittimɣur ixf d unli , ɣik lli s a ittaɣʷd iẓdiy d tawada igaddan s sin iḍarn gan dars imarnutn unṣibn .

Dayana , tageldunt n Waylz ( lul Dayana Fṛansis Sbinsr ɣ 1 yulyu 1961 ) , tga yad lli tamɣart tamzwarut n Tcarlz Wis Kraḍ .
Ikka tt inn babas iga Irl Sbinsr ( Earl Spencer ) .
Tfl tinmel lliɣ dars 16 n usggʷas , tmmatti s Lundun lliɣ dars 18 .
Ṭṭfn sin warrawn , Agldun Wilyam d Ugldin Hari .
tbḍa nttat d Tcarlz ɣ 1992 , llfn akkʷ ɣ 1996 .
Tnna Dayana mas d Kamila Parkr Bawlz ( 'Camilla Parker-Bowles ' ) ad igan tamntilt n imukrisn g yiwl nns .
Tga Dayana tamɣart tinglizt tamzwarut ɣ 300 n usggʷas ad zrinin ad tiwl amkkasu n tgldit Tabriṭant .
Aytmas n Tcarlz iwln zɣ umata : Yiwl Udyuk n Yurk Andru Sara Firgsun ɣ 1986 , yiwl gʷmas mẓẓin , Idwar Irl n Wissiks , Ṣufi Rays Djuns ɣ 1999 .
Ɣ 5 Nuwanbir 1981 , ittyubrraḥ is tskr adis .
Ɣ Yanayr 1982 -lliɣ ikka udis nns 12 n yimalass- tgnunni d Dayana ɣ iskʷfal ɣ Sandringham , tettyaggs , ɣrin d ilmma i ujinikulug Sir Jurdj Binkr zɣ Lundun ; arraw ur t yaɣ umya .
Ḍart n yat tizi , tsqrr asn Dayana is d nttat ad nn igrn ixf nns g iskʷfal acku tssyafa ixf nns ur bahra tgi i umya .
Ɣ 21 Yunyu 1982 , turu Dayana ayyaw nns amzwaru , agldun Wilyam .

Domenico Ghirlandaio ( 1449 – 11 ynnayr 1494 ) ikka-t-nn iga yan umkla aṭalyani .
Ikʷla ammas n Tlslalit ( attayen n 1400-1600 ) ɣ Flurinsa .
Ikka-t-inn istawhmma bahra ɣ uzmz n Tlslalit .
Igad ɣ 1480 zun d imk-ann anaẓur n portraits unṣib dar yinsbaɣurn n Flurinsa .
Ikka-t-inn yamu Ghirlandaio ɣ uyenna mi ttinin `` tasut tis-kraḍt '' n Tlslalit Tawflurinsiyt , ntta d Verrocchio , aytmatn Pallaiolo d Sandro Botticelli .
Isala Ghirlandaio yat tsawert imqqurn isugrn ɣ amunen aytma-s s sin Davide d Bendetto Ghirlandaio , aslif-nns Bastiano Mainardi u San Gimignano , d iwwi-s Ridolfo Ghirlandaio ḍart .
Kkan-d mennaw yimeḥḍaren tasawert n Ghirlandaio , gisn Michelangelo nna bahra ittyawssanen .
Tamu tmefkiyt n Ghirlandaio s wuẓlay ɣ tezmert-nnes n wad izzugez iglamen n tudert ɣ uzemz-nnes d tefsirin n wawriken jaj isatalen n yimallasen isegdanen altu , taɣawsa nna as-d-ifkan yat ccenɛet igan takeswatt d ugudi n tseqqimin tixatarin .
Nettan ayd igan amaẓuẓ n sḍis tazzanin dar Tommaso Bigordi zɣ tmeṭṭut-nnes izwaren Antonia di ser Paolo Paoli ; ger wid , ɣas Domenico d collaborators n aytma-s Davide d Bendetto Ghirlandaio ayd inejmen zɣ temẓi-nnsen .
Yuru Tommaso sin wazzanen-yaḍnin d tmeṭṭut-nnes tis-snat igan awed nettat s yisem Antonia , itahel di-s ɣ useggʷas n 1464 .
Alessandra , ultma-s n Domenico zɣ baba-s , tettahel d umekla Bastiano Mainardi ɣ 1494 .
Ikka-t-inn ibba-s n Ghirlandaio d ɛemm-is gan s sin-itsen setaiuolo a minuto ( imsenzanen n taḍut d tɣawsiwin di-s zdinin s tesmektiwin drusnin ) .
Isneɣmes-aɣ Giorgio Vasari s mas t-inn-ikka Domenico ɣ tezwiri-nnes ar ittelmad dar baba-s igan adhaybi akud-ann .
Icebber nickname n `` Il Ghirlandaio '' ( Ameskar n Garland ) ɣ Domenico s uɣaras n baba-s , nna t-inn-ikkan bahra ittyawssanen s usgadda-nnes n waddalen n yiɣfawen nna ttyawskarnin s garland , yiẓli wanaw-a n tmelsa s ist Flurinsa .
Ɣef Vasari , isnulfa-d Domenico tifsirin n imegguren d yinerzaf n iḥuna : `` ikka-t-inn ur da ittajja awed yan bla ur t-yumeẓ s ccita-nnes adday ittili ar ikellu ɣ ayt tmazirt neɣ kraygatt yan d-ikkan astudyu-nnes .
Izri ɣ tgira dar Alesso Baldovinetti ad dar-s ilmed d ad izerru taklut d mosaïque .
Ɣef unmezruy n tẓuri Günter Passavent , ikka-t-inn ar ittelmad ɣ Flurinsa dar Andrea del Verrocchio .
Telkem-t-id yat tseqqimt tazaykut ɣ temrawant n 1470 sɣur Taɣiwant n San Gimignano afad ad isdikuṛi Chapel n Santa Fina ɣ Taglizt Collegiate n temdint-ann .
Ɣaman id fresco ar ttyawxdamen zɣ 1477 ar 1478 , da mmalan snat temsarin timkerranin lanin tazdayt d tmettant n Fina Tagʷrramt .
G 1480 , ikʷla Ghirlandaio `` Jerome Agʷrram ɣ usira-nnes '' am yan ugezzum ittmunan d `` Augustine Agʷrram ɣ usira-nnes '' itturruyen ɣer Botticelli ammas n Taglizt n Ognissanti , Flurinsa .
Ikʷla altu yat tfelwit n Imensi Aneggaru s tiddi-nnes tagamant aguns n tmeṣriyt n wutci .
Zɣ 1481 ar 1485 , ittukellaf s id fresco ammas n Palazzo Vecchio , iklu awed tama n twuriwin-yaḍnin yat Apotheosis n St. Zenobius ( 1482 ) ɣ Sala del Giglio , yat twuri yugren tiddi tagamant d yan usati ittusmuttgen s tmesdagt , ɣ amunen wudmawen n wasaḍen iṛumiyen d yifruriten-yaḍnin nna ur lin assaɣ d usged , striking in its perspective and compositional skill .
G 1481 , iɣra ubaba Sixtus wis-kkuẓ i Ghirlandaio s Ṛuma afad ad yamu ɣ yat tegrumma n imeklawen d-kkanin Flurinsa d Umbria , nna mi ikellef netta s usnulfu n yan useddi n id fresco nna mmalnin ibabaten d tmuɣliwin zɣ testamemts qburnin d wid imaynutnin ɣ iɣerban n Chapel Tasistint .
Ikʷla Ghirlandaio Vocation n Apostles .
Ikʷla awed Resurrection n Umasiḥ tanna ijlan ɣil-ad .
Da as-zeddin altu The Crossing of the Red Sea , meqqar da tettemcacka tfelwit-ad uggar d tmamekt n Cosimo Roselli nna ikkan awed netta yamu ɣ tseqqimt igan yat .
Ittyawssan Ghirlandaio s mas d-isnulfa mennawt twuriwin-yaḍnin ɣ Ṛuma , jlan ɣil-ad s umata-nnsent .
Aslif-nnes Sebastiano Mainardi , yawes-as ɣ tseqqimin-ann d id fresco-ann izaykutnin ammas n San Gimignano , ɣ da ittuyanna mas gi-s ikʷla Mainardi yan Annunciation , nna ittuɣulen kra n tikkal s Ghirlandaio .
G 1484 , yura yan umeggay n Ludovico il Moro i mass-nnes tabratt , ar as gi-s isnummul tiwuriwin n inaẓuren iferḍiyen nna yad iẓra ɣ Flurinsa : `` iga Domenico Ghirlandaio yan umekla iɣudan ɣ yifil , d yan iɣudan uggar ɣ fresco n iɣerban ; tɣuda tmamekt-nnes kigan ; iga active d bahra créatif . ''
Tga tewnist-ad tin sḍis tmuɣliwin zɣ tudert n Ugʷrram Francis n Assisi , tili seg-sent tanna ɣ yumeẓ sɣur Ubaba Honorius Approval of the Rules of His Order , Tamettant d Obsequies n ugʷrram d yat Resuscitation n yan urba n ayt Spini , nna immuten s tḍuri-nnes zɣ yan useṛzem .

Cipiyuni dil Firru ( s taṭalyanit : Scipione del Ferro ; 6 brayṛ 1465 - 5 nuwambir 1526 ) , ikka t inn iga yan umusnak awṭalyan , d umusnak akkʷ izwurn s tɣarast nna s da ifrru yan tagda `` cubic '' .
Babas Fluryano , iswuri yad ɣ tmguri n walkaɣiṭ , igr amguran nna mi tetturri tilit nns s usnulfu n tsiggzt ɣ tmrawant n id 1450 , aylli yujjan Cipiyuni ad yili asadf s mnnawt twuriwin zɣ mad imẓẓi .
Itahl yat tmɣart yaru dis yat tfruxt nna mi iga s yism Filippa , f immas nttat .
Irwas is d taɣiwant n Bulunya ad d ikka , mani ɣ ittyasay zun d yan iggarn tiɣuriwin ɣ Askriɣmr d `` Geometry '' asggʷas n1496 .
Isggʷasn nns imggura , izzri tn da iswuri ɣ yigr n umsɣsnzi .
Da tetturruy tamntilt ad s umata nns s tagʷit nns i umsawaḍ f twuriwin nns .
Ɣ udɣar n ad d ifsr tiwngimin nns , da tnt immal ɣar i yat tufrint imẓẓin ɣ yimddukkal d yinlmadn nns .
Tlla turda n mas d ikka maya tamyurt illan dar yimusnakn n tizi ann ɣ t nn kkan da ttggan `` challenges '' gratsn mnid n umata .
Kudnna idgga yan umusnak s `` challenge '' n wayya , da ittili f ku yan gisn ad ifru tamukrist n wayyaḍ .
Ɣ kigan n tikkal , da isiggil `` Perdant '' n `` challenge '' ɣ usidrm ( financement ) nɣ d ansa nns ammas n tɣiwant .
Ikka t nn Dil Firru da ittiksaḍ ad `` être challenge '' d irwas is d ɣmkann af yujja twuri nns akkʷ ixatrn tga tuffirt afad ad sis istn ixf nns kudnna nn yufa agayyu nns ɣ tuẓẓumt n kra n `` challenge '' .

Iga Ḥmad U Musa yan zɣ ixatarn n mutaṣawifin ɣ Lmɣrib ɣ uzmz nns ɣ tasut tis 16 .
Iṭṭaf tazdayt ifulkin d igllidn Isaɛdiyn , agʷrram ad ittyussan ig yan urgaz ilan bahra atig ɣ umzruy , tettussan lqiṣt nns ɣ kraygat mani ɣ tmazirt n Sus .
Ittussan Ḥmad U-Musa ɣ warratn iɛrabn iqburn ddu yism n Aḥmad Bn Muha Al-Jazuli As-Smlali .
Ism ad n Al-Jazuli ( lli igan Aguzul nɣ Aguzul s tclḥit ) ar aɣ immal mas iga zɣ Iguzuln , tmazirt n Igizuln tga tt tqriban adɣar lli ɣ llan idrarn n waṭlas mẓẓiyn n utaram kullutn .
Imzdaɣ n idɣarn ad gantn : Idaw Smlal , Idaw Baɛqil d Id gg Arsmuk .
Tqbilin ad s kraḍt munnt kullu ddu umqqun n Idaw Ultit .
Iqqan d ula ad issnm mas Iguzuln ( Jazula ɣ warratn iɛrabn ) iga ula tamazirt n yan mutaṣawif imqqurn n tasut tis 15 , ad t igan Muḥmmad U-Sliman Aguzul lli igan amara n Dalil Al-Xayrat .
Ig yan zɣ sa irgazn n Mrrakc ( ma mi nttini s tɛrabt : Sabɛatu rijal ) .
Baba-s iga s yism Musa U-Dris , d mas Lala Tawnnut , mayad ad t ijjan ad ig yan zɣ wayyawn n Muḥammad Ljazuli .
Immut ɣ 1553 .
Zɣ mad ttinin middn izaykutn ɣ Sus , iqburn n Aḥmad U Musa irwas is d uckan zɣ Tmdult n Waqqa , yat tiɣrmt tettyubna zikk ɣ tasut tis 9 ɣ udrar n Bani anammas tama n Aqqa .
Tamdult lli ibdr Al-Bakri tkka tt inn tga yat tiɣrmt ɣ tnzruft istawhman iṭṭafn yan umzruy bahra imqqurn , ɣilad tiɣrmt ad txwa kullu tga kullu ixrban .
Ɣ timẓi nns , yaggug nn Aḥmad U Musa f ayt dars , iffaɣ tmazirt nns fad ad iftu ad imuddu .
Iɣ d nucka ad nẓr arratn iqburn n Sus n Lḥudaygi , nnan gis mas idda s Mrrakc fad ad iɣr uggar f Lislam izri gis zzaf n luqt qbl ad imuddu s ugmuḍ ɣ nn kigan isggwasn dɣ ntta , yurri d s tmazirt n Sus ɣ 1521 .
Qbl ad ig agʷrram , Ikka tt in iga Aḥmad U Musa yan unmaddu bahra imqqurn zun d tuggt n iɛrrimn n waṭlas mẓẓiyn ɣ uzmz nns .
Ɣ twrglat tamiwant n Sus , ar nttals mas iḍalb Ḥmad U-Musa imzdaɣn n tmazirt nns ad muddun ad ilin ɣ kraygat udɣar ɣ umaḍal , inna asn : « ffuɣat tamazirt , kcmat timizar yaḍnin , ftuyat , ad kʷn issgut rbbi zun d amud , yan waqqa ar-d iffal mnnaw » .
Tawrglat ad n umuddu tla sul ar ɣilad ɣ tmizar n Sus , d timntal gant mnnawt : tadmsant ( asiggl f twuri ) , tiɣri , d lbɛḍ n twal ɣar i tayri n umuddu .
Ɣ usggwas n 1521 yurri d s yan udwwar imẓẓiyn ɣ Sus qbl ad istaqr ɣ Taẓrwalt , yan uzaɣar ɣ waṭlas mẓẓiyn , ɣ ugmuḍ n tamdint n Tiznit , tlla yat tmdyazt isawaln f ustay nns n Taẓrwalt ar ttini : « Ljnt , iɣ tlla ɣ iggi n wakal , Taẓrwalt ad igan amnid nns , iɣ tlla ɣ ddu wakal , Taẓerwalt ad igan amnid nns » .
Ikka tt inn Aḥmad ɣ wakud ann iṭṭaf tazdayt ifulkin d Isaɛdiyn .
Tlla akkʷ yat tmdyazt ittyussann ɣ Sus isawaln f Ḥmad U Musa dat ad ig agrram : Asrraru n tmdyazt ad tettussan ddu yism n Taqqsiḍt n Sidi Ḥmad U-Musa .
Ar tsawal f lqist n urgaz ad d mamnk as iga agrram .
Ɣ tmdyazin n inaẓurn rrways , ar nttafa mas gan i ugrram Aḥmad U Musa kigan n ismawn ar aɣ mmaln mas tt inn ikka yan urgaz iṭṭafn taẓḍuṛt , gan as Amɣar , Izm ... Tuggt n tmdyazin ad ar taddan s tiɣri i ugrram ar as tḍalabn tiwisi .
Tiɣri i ugrram ad Sidi Aḥmad U Musa tlla ɣ kigan n tmdyazin d wallasn n Sus .
Zund s umdya Ttlɣnja nɣ Blɣja , nna d ttirirn tmɣarin fad ayḍr unẓar .
Ula inḍḍamn ar sis tnḍḍamn ad asn ifk lbaraka nns , s umdya darnɣ warra n Abdlqadr Bn Muḥammad Aṣṣwiri ɣ tasut tis 14 hijrya ( att igan gr 1882 d 1987 ) : Imdyatn ad ar aɣ mmaln masd middn n Sus ar bahra ttuqqarn argaz ad , d mas ila atig imqqurn .
Mqqar iḍiṣ nns iggutn ɣ ammas n middn n tmazirt .
Yagʷi bdda ad iskr anmala agʷrraman d ad iṭṭf inḍfaṛ .
Kudnna tt isqsa kra n yan max ur iri ad iskr zzawit , ar as ittrar Aḥmad U Musa s : « Ɣ ddunit ad ur sar yufa yan ad ikk ttmi i ccahawat » .
Ilɛb ugrram Aḥmad U Musa yan ḍḍawr bahra istawhman ɣ ujuy n ufra ngr tqbilin ɣ tizi n umnzaɣ .
Dars taẓḍaṛt bac ad fllasn isbzziz ad tt ḥtarmn d ad slidn i wawal nns skrn mad asn ittini .
Ikka tt inn iga axatar d iga bdda amssuruf d middn .
Ɣ mayad nit , ar ittini ugrran : « Ur nsmiɣ i yan d ur ikkin agʷḍi , macc ad ur inn gis iskkis » .
S tɣarast yaḍni , argaz iɛdn iga tt walli yad imḍa i kra n ibkkaḍn .
Ɣassad , amḍl n Sidi Ḥmad U-Musa ɣ taẓrwalt iṭṭaf sul atig nns , d iga yan udɣar nna s tddan middn fad ad awin lbaraka , iga yan ḍariḥ bahra istawhman ɣ iffus n Lmɣrib , kraygat usggwas ɣ tgira n wayyur n ɣuct , ar gis ittili yan unmuggar iga s yism Almuggar n Tẓrwalt nɣ Almuggar n Sidi Ḥmad U Musa .
Ar sis tackan middn zɣ tsgiwin n Lmɣrib kullutn , ar akk gis ttilin lbɛḍ n twal ibrraniyn .
d mayan ar isnuccug tadamsa n lminṭaqa .
Ar gis skarn tiɣrsi d uskan i umḍl bac ad awin lbaraka .
Ar nttini ula i unmuggar ad Lḥijj Lmskin .
Ɣ yat tmdyazt ur ittyussan , ar nttafa iwaliwn ar sfalkayn Idaw Ultit acku ṭṭafn adɣar ad iɣudan : Lliɣ d immt ugrram Sidi Aḥmad U Musa , yan z wayyaw nns , iga s yism Bu Ḥssun , iskr yat zzawiya imqqurn ɣ Iliɣ , yan udɣar ur bahra yaggugn f Tẓrwalt .
Tuggt n isggwasn as tn ikka iffus n Lmɣrib ddu ifassn n zzawit ad .
Aylliɣ iɣama ittyucam ɣ umzruy n Lmɣrib .
Ar asggwas n 1882 , ɛad ad itmkn ugllid Ḥasan wis-sin ad yamẓ zzawit ad .

Léopoldine Hugo Charles Hugo François-Victor Hugo Adèle Hugo Fikṭuṛ-Mari Hugu , ( s tfransist : Victor-Marie Hugo ) ilul ɣ 26 bṛayr 1802 ɣ Buzanṣu , Fransa , immut ɣ 22 mayu 1885 ɣ Bariz .
Iga yan umara bahra ittawssan , yura timzgunin d tmdyazt d ungaln .
Iga ula asrtiy , d ukadimisya afransis .
Iga yan umara aṛumantik axatar n tutlayt tafransist .
Iga amara axatar n tskla tafransist n tasuta tiss tẓa d mraw XIX , d amdyaz alirik d timdyazin zund Odes et Ballades ( 1826 ) , Les Feuilles d'Automne ( 1832 ) nɣ Les Contemplations ( 1856 ) .
Itwassn ɣ tmizar n brra f ungaln yura zund Notre Dame de Paris ( 1831 ) nɣ Les Misérables ( 1862 ) .
Ɣ umzgun yura Hernani ( 1830 ) d Ruy Blas ( 1838 ) .
Izdɣ Fikṭuṛ Hugu ɛalayin tuddrt nns tkml ɣ fṛanṣa .
Ɣ uzmz n tgldit imqqurn n Nabulyu wIII izzug ɣ Bljika , Bruksil uca g usgg°as n 1852 innaql ɣar jirzi mani iqqim ar 1855 , d asgg°as idda ad izdɣ i grnzi ar 1870 uca idwl din jar 1872 d 1873. zat tlalit nns , jṛan waṭṭas n imjṛitn am tgrawla tafṛanṣiṣt n 1789 , asbddi n tgdudant tamzwarut ar unggaru nns , tagldit tamqqrant tamzwarut n fṛanṣa n nabulyu .
idwl nabulyu d agllid amqqran sin isgg°asn zat n tlalit n fikṭuṛ hugu .
zat ad ɣrs yilin tam d mraw isgg°asn , iẓṛa arrn ayt burbun i tgldit n fṛanṣa .
yuwi adil fuci i 1822 , ijj usgg°as zffar ad tmmut yimmas .
mmemitsn amzwaru lyubuld ( ilulln i 1823 ) immut d amẓẓyan .
tuɣa ɣrs i hugu kuẓ n warbatn nniḍn : lyubuldin ( 28 ɣuct 1824 ) , carl ( 4 nuwanbir 1826 ) , franswa-fikṭuṛ ( 28 kṭubr 1828 ) d adil ( 24 ɣuct 1830 ) .
isufɣ hugu ungal nns amzwaru Han d'Islande i 1823 , wiss sin kṛaḍ isgg°asn i ḍfrn Bug Jargal , 1826. uca i sufɣ smmus n yidlisn n tmdyazt ( Les Orientales , 1829 ; Les Feuilles d'Automne,1831 ; Les Chants du crépuscule , 1835 ; Les Voix intérieures , 1837 ; d Les Rayons et les ombres , 1840 ) .
ilsq dis unzgum i tmttant n yillis tamqqrant lyubuldin .
tmutt umi ɣrs 19 isgg°asn , di 1843 , cwayt zffar urar nns .
yuwyit yiɣzar n lasin ( bariz ) .
ula argaz nns immut tuɣa iqqs ad t ikks zg waman .
lla yusid unɣmis n tmttant n yillis g ijj uɣmis , ntta tuɣa yilla g yiffus n fṛanṣa ntta tuɣa iqqim ɣar yijj n qahwa .
yura ict n tmdyazt À Villequier mani isawl ɣf unzgum nns d lḥzn nns : Sans que rien ici-bas puisse m'en consoler , Je regarde toujours ce moment de ma vie Où je l'ai vue ouvrir son aile et s'envoler !
Je verrai cet instant jusqu ' à ce que je meure , L'instant , pleurs superflus !
Où je criai : L'enfant que j'avais tout à l'heure , Quoi donc !
je ne l'ai plus !
ah !
ɣar yizri tsmmuqlɣ s laẓ , walu g wakal izmmar ad ayi sṭṭu aya , sul ẓaṛɣ akud a n tuddrt inu mani i t ẓṛiɣ tṛẓm afriw nns tnḍu !
ad ẓṛɣ akud a ar ɣa d mmtɣ , akud , d imṭṭawn n zyada !
mani sɣuyyɣ : tarbat lla i ɣari indjinnit , iwa ma !
ur ɣari tqqim !
yura aṭṭaṣ n tmdyazin zffar tmttant n yills , ɣf wanaw nni ict n tmdyazt i twassnn xf yin nniḍn qqarnas Demain dès l'aube , mani itals umi igg°r ad iẓṛ amḍl n yillis .
di tmẓi nns tuɣa iqqs hugu ad yili am `` catubrya niɣ walu '' , uca tigga tuddrt nns am igga catubrya .
am nnta , iḍfaṛ amussu n uṛumantism , yudf di tsrtit g umulli n tgdudant , s wuyni izzwa bssif zg tmurt nns .
umi yura adlis n tmdyazin Odes et poésies diverses di 1822 , tuɣa ɣrs i hugu 22 isgg°asn , tuɣa iticcas lwi XVIII tiɣrad tagldant .
maca d adlis isufɣ kuẓ isgg°asn zffar wnni , Odes et Ballades i mln hugu d amdyaz amqqran .
ungal amzwaru yattuyn Le dernier jour d'un condamné ( ass angaru n yijj umuẓir ) ifɣ g 1829 mani itticc amnad nns xf tmukrisin tinuman , ḍfṛn t imaratn am albir kamu , carl dikns d fyuḍuṛ ḍuṣṭuyufski .
maca ungal azgrar amxwaru isufɣ i 1831 d Notre-Dame de Paris .
ibda hugu ad yari ijj ungal ɣf tamara d urkk°id g umzwaru n isgg°asn n 1830 maca yissi 17 isgg°asn alami i sufɣ Les Misérables .
d ungal itwassnn s waṭṭaṣ g umaḍal , fɣnt zgs tikssuyin n usinima , tilifizyun d tmsult .
g ungal Les Travailleurs de la mer ( ixdamn n yill ) , 1866 , , ijja hugu anaw n tsrtit , itals dgs imnɣi n bnadm akd yill .
idwl ɣar tsrtit akd L'Homme qui rit ( argaz iḍṣṣan ) , 1869 .
idwl g 1845 abir n fṛanṣa ( agmam n wagraw amqqran ) mani isawl ɣf anqaḍ n tmttant .
g umzwaru n tgrawla n 1848 , imsti amari n tgdudant tiss snat mani iqqim akd imḥḍan .
ixlq aɣmis L'Événement g ɣuct 1848. g 1849 imsti g wagraw n uslgn mani inna inaw nns ɣf uẓlaḍ .
iẓwa hugu zffar i usg°dm n 2 dujanbir 1851 , inna amzaray nns g Napoléon le petit ( nabulyu amẓẓyan ) , tadlist ifɣn g 1852. g uzmz n tgldit tamqqrant tiss snat , yudf dg tuzlt n nabulyu wIII g bruksil uca dg jrzi d grnizi i taddart nns Hauteville House .
isufɣ din Les Châtiments ( 1853 ) , timdyazin ɣf tuzlt nns zg nabulyu wIII .
idwl hugu ɣr fṛanṣa g cuntanbir 1870 .

Leonardo di ser Piero da Vinci ( 14/15 abril 1452 - 2 mayyu 1519 ) , ittyawssan s Leonardo da Vinci , ikka-t-nn iga yan ugtusnak aṭalyani iddrn ɣ tlslalit , iruran taynit dar kigan n yigran zun d unuɣ , taklut , `` sculpture '' , tasdga , tussna , aẓawan , tusnakt , tajnyurit , taskla , `` anatomie '' , tusnakalt , tasnallunt , tasnmɣit , `` paléontologie '' , d `` cartographie '' .
Ikka-t-nn Leonardo ar ittiri ad yisin akkʷ mad illan f ugama , ad yisin manka s tswuri ku taɣawsa , ikka t nn iḥrc bahra ɣ tiɣri , `` designing '' d usgadda n kraygatt askkin .
Ar ttannayn kigan n mddn Leonardo mas iga yan zɣ imklawn akkʷ mqqurnin ɣ umzruy , wiyyaḍ ar t ttannayn zund umayaf nnsn akkʷ .
Tnna fllas tanmzruyt n tẓuri Helen Gardner mas d ur jju izri mad t irwasn , acku ikka t inn ar iggar taynit nns s ugudi n tɣawsiwin zun d is ur ili anlli nns iwtta .
Ar tizi ad nit ur ta jju nssn yat f manka s tt inn tkka `` caractère '' nns .
Ilul d ɣ ammas n Vinci , yat tiɣrmt imẓẓin illan tama n Flurinsa ɣ Ṭṭalyan .
Ittuslɣm f ufus n `` sculptor '' d umekla Andrea del Verrocchio afad ad imɣur ad ig anaẓur , izzri tudrt nns s umata nns , ar gis iswuri dar kra n yiristuqraṭiyn iṭalyann bahra bɣrnin .
Ɣ yisggʷasn nns ggʷuranin , iddr ɣ yat tgmmi ifulkin nna as ifka ugllid n Fṛansa .
Ar tettyawḥasabnt snat ɣ tugniwin nns f tugniwin akkʷ dar mi illa waddur ɣ umaḍal , ad tnt igan d Mona Lisa d The last supper ( Imnsi amggaru ) , iskr ula agudi n wunuɣn , yan bahra gisn ittyawssann zun d Vitruvian Man ( Argaz Awvitruv ) .
Ɣ umata n tikkal , ikka t inn Leonardo ar bdda iswingim ɣ yisnulfutn imaynutnin , ilin bdda dis kra n walugn ɣ ittzmmam akkʷ unuɣn d tktiyin nns , amata ɣ yisnulfutn nns ur tn jju sul ismd .
Rad gisn naf kra n tktiyin zun d `` hélicoptère '' , `` tank '' , tamsiḍent , `` parachute '' , aṛubu , atilifun , tiẓri n tnflit d `` énergie solaire '' .
D Leonardo , Iɣʷi t nn sul dars babas ikllf sis , tahl daɣ immas turu smmus wazzann yaḍnin .
Ism nns ummid igat `` Leonardo di ser Piero da Vinci '' , isnumkn `` Leonardo , iwis n mass Pier u Vinci '' .
Izzri Leonardo smmus ɣ yisggʷasn nns imzwura d immas ɣ yat tgmmi mm wurti , fad ilmma immuti s Vinci ad izdɣ d ibbas d tmɣart nns tis snat Albiera , ilin disn ula id jeddis d ɛmmis Francesco .
Ḍart mad imqqur Leonardo , ur bahra izmmim f temẓi nns abla yan sin yikttayn ẓlinin , amzwaru lliɣ t nn ikka iẓẓl yan wass bṛṛa ujguggl nns , yuyl nnig as yan ugḍiḍ ixatrn isli t s rric nns ɣ udm nns .
Akttay nns azalan wis sin iga t ; lliɣ t nn ikka ar issara yan udrar yaf nn yan ifri , d mqqar t nn ikka iksuḍ ad yili kra n xxu ɣ ugns , ur t tujji tdwwayt nns ad srs ikcim ad gis isnubbc .
Tekka-tt-nn tga Flurinsa yan udɣar ismectagen ul n yan umeẓyan innurzen ad yaɣul d anaẓur , ddren gi-s yad kigan n inaẓuren ttyawssanin ɣ temrawant n 1200 zun d Cimabue d Giotto , ɣinna dar ibeṛṛem yan ixef nns qad nn gi-s yaf ifarsen iẓuranen ẓilnin ttyawssanin , ha takatidralit takeswatt s talqubbet nns tamaynut igan tabarawt , ha taglizt n ugʷrram John s tiggura nns n wureɣ sfiqqisnint , tili ɣ tama nns yat teglizt-yaḍen mi ssutulen wattayen nns `` sculptures '' d-kkanin `` sculpteurs '' akkʷ ttyawssannin zun d aselmad n Leonardo s yixef nns .
Anaẓur igan aleḥyan ɣakud-ann iga-t wa d yufan kra n umassaɣ i tfelwin nns , yan lli rad tent dar-s yawi s tugt-nnsent .
Tawja akkʷ ibeɣren ɣ Flurinsa n uzemz-ann Medici ad tt-igan , nettni ad dar ikka ubergemmi akkʷ ifejjijen ammas n temdint-ann , d iɛezza dar-sen ad ssaɣen tifelwin , isefrisen d tɣawsiwin yaḍnin ẓilnin , kkan-t-nn awed ar bahra ttraran taynit s tsekla d tfelsuft , kigan d inaẓuren iɛerrimen ɣakud-ann ; kkan ar ttnuruzen ad si-sen raren ayt Medici d yimeddukkal-nnsen taynit .
Tezri dar Verrocchio yat tsawert imeqquren ur isalan , ɣ ikka Leonardo ar ittelmad tiɣarasin n tẓuri , ɣik-ann ma f t-nn fell-as ikka iga ccil ad ilmed unuɣ , taklut , `` sculpture '' d umsudem .
Mac ɣ wakud igan yan , ilmed daɣ kraygatt tasugert tunfiɛt illan , zun d takrura , tagemɣuzt , tagebbaṣt , tawuri n yilmawen , tamikanikt d tnesramt .
Ur d Leonardo i waḍu nns ka ɣinn ikkan ɣ tsawert-ann , amunen gi-s agudi n yimeklawen-yaḍnin , yili akkʷ gi-sen mad yaɣulen d `` célèbre '' imeqquren , zun d Ghirlandaio , Perugino d Botticelli .
Inaẓuren-ad , ur bahra ugren Leonardo s yiseggʷasen .
Ar ittales Giorgio Vasari yat tenfust ilan azal f tizi-ad ɣ tudert n Leonardo , ɣ t-nn-ikka Verrocchio ar ikellu yat tfelwit ixatren iqqnen s wudum ( baptême ) n umasiḥ , ifka-as i Leonardo tmehla n ad iklu yan ɣ yineglusen illan f uẓelmaḍ nns .
Inna Vasari mas t-nn ikʷla Leonardo s yat tmamekt imk-ad ifulkin , isres-nn akkʷ Verrocchio ccita nns s yat tikkelt , d ur jju d nettan ad sul iklu kra ɣ tudert nns .
S yan uzzray ineɣden , rad ifrek yan i mas d Leonardo ad ixedmen ula igezzumen-ann nns yaḍnin , zun d izṛan , amzaz aqehwi d ula `` background nns '' .
Ar ttinin ula f Leonardo mas d fell-as isnulfa Verrocchio ɣakud-ann asefris nns awbrunẓ n David isker gi-s zund tmudemt nns .
Ɣ 1472 zun d ɣik-ann , lliɣ t-nn dar-s tekka 20 useggʷas , ilkem-d Leonardo `` Guild '' n St Luke ( Luke Agʷrram ) , yat tmaddast n yinaẓuren d yiḍukturen n tesnijjit , d mqqar as-d-isersel ibba-s yat tsawert igan tinnes i yixef nns , iɣama-nn Leonardo dar Verrocchio izdeɣ dars acku tɛezza dars twwuri ɣinna .
Tawuri akkʷ iqburen dar Leonardo f uyenna ittyawssanen iga-t unuɣ n wasif Arnu ittyawskaren s uɣanib , ittuzemmem s usakud n 5 ɣuct 1473 , yili ɣila ɣ usefser n Uffinzi .
Iẓil bahra umesli nns ar si-s `` charmer '' wan na as ka isellan , isiggel kraygatt yan tiddukkla nns ɣakud-ann .
Ikka-t-nn iga yan umeccimɣan dar ɛezzan imudar , ar issaɣ kra tikkal igḍaḍ afad ad ten ka isderfi .
Ikka-t-nn Leonardo iga yan unaẓur ilan yat tmefkit imqqurn , isnulfa-d ɣ 1482 yat `` lyre '' n uẓref ( nnqert ) f talɣa n yixef n wayyis , tizi ɣ t-nn-ikka yan unebbaḍ amaynu ɣ temdint n Milan agafa n Ṭṭalyan , igan s yisem Ludovico il Moro , yan uduk isennuɣjufen inebbaḍen yaḍnin .
Yuzen Lorenzo n ayt Medici Leonardo s Milan zund umesqad nns afad ad ifek i Ludovico Lyre-ann nns zund yat trezzift zeɣ dars .
Yura Leonardo i uduk n Milan yat tebratt , ɣ ittales kullu tiɣawsiwin-ann ḥrecnin unfiɛnin nna mi izḍar , zun d asnulfu n tmacinin n girra .
Yara-as ula s uzegzel mas `` issen i teklut ula nettat '' , ur t-nn akkʷ ikki ɣ ugayyu nns ɣakud-ann mas d taɣawsa-ad nit s rad bahra sul ittyawssan .
Iɣama-nn Leonardo ɣ Milan ar iswuri dar uduk ger iseggʷasen n 1482 d 1499 , ikka dars yan ugezzum ɣ twwuri nns iẓlin ɣar s `` design '' n `` défilés '' n tfugliwin d ikaṛnabalen , ttyafan dars ula ɣ walugen nns kra n wunuɣen i tmelsa n tmezgunin , idsen yimsegdalen `` incroyable '' d kra n yisinaryuten nna mi yallfus ad ilin assaɣ d umezgun .
Leonardo , zun d nettan zun d amata n yinaẓuren bahra ttyawssannin ɣ uzemz nns , kkan-t-nn dar-s idsen yimazzalen ɣ tsawert nns , swa inelmaden iɛerrimen swa imawasen meqqurnin , ikka-t-nn yan ɣ yinelmaden nns iga s yisem Gian Giacomo Caprotti da Oren .
Ikka-t-nn iga yan urba iɣudan iṭṭafen `` curls '' n wureɣ ɣezzifnin fulkinin .
Ikka-t-inn ar di-s ittacka ad ig tamudemt n yineglusen dar yinaẓuren .
Mac iga ula yan uxendallas iceqqan , `` Salai '' neɣ `` Salaino '' ( isnumken `` iblis imeẓẓin '' ) ka ad as-ittini Leonardo .
Yura Leonardo ɣ walug nns f Salai , mas t-nn-ikka iga yan uṭemmaɛ d yan bu tkerkas ur ilin anaw , d mas t-nn-ikka ar as bedda ittaker tiɣawsiwin nns ɣ tgemmi , idder di-s ɣ ammas n uzedduɣ nns i 30 yiseggʷasen zund unelmad d umazzal nns .
Afares n Leonardo akkʷ ilan azal ɣakud-ann ɣ uzemz n uswuri dar Ludovico , iga-t asnulfu n yan usefris imqquren f talɣa n yan umnay issudan ayyis nns , ad si-s ssimɣuren s unebbaḍ-nnsen izwaren Francesco Sforza .
Izwur-d Leonardo s wayyis , deffir mad bahra isker tezrawin-nnss f `` anatomie '' n wanaw-a ɣ yimudar , issuneɣ-asen id `` design '' ; isnulfa-d yan wayyis n tallaɣt imqquren mi iga s yisem `` Gran Cavallo '' ( Ayyis Axatar ) , ikka-t-nn rad as sul ittuga ubrunẓ nns afad ad yaɣul ayyis awbrunẓ akkʷ ixatren ɣ umezruy atrar .
Mac ur as sul tettusmid twwuri nns s temgeṛẓa .
Ɣ 1494 , ifka Ludovico abrunẓ-ann akkʷ dar-sen illan ad t-nn-ssurrin s `` cannons '' acku fell-asen d-ikcem userdas afṛansis s uwettas n usdurriy .
Ayyis n tallaɣt ixatren , ibidd ukan tizi-ann ɣ rad d-urrin ifransisen s Milan ɣ 1499 afad ad daɣ armen ad tt-sdurriyen , smersen-t tikkelt-ad i usleɣmu n tniyyact , xlun-t kullu .
Izzri Leonardo snat tseqqimin n teklut nna mi dar illa wazal ɣ wakud ɣ t-nn-ikka ar iswuri dar Ludovico .
Yat gi-sent ; ad iklu yat tfelwit n uzatim ( zzit ) nna rad iddun s useɣres axatar n tegʷmat n usemmeḍren iɣusen ( Confraternity of the immaculate conception ) , isker gi-s Leonardo snat tfelwin ifel-d yat d yimhiwac n Milan , yiwi di-s ṭayya s Franṣa , tɣama-nn .
Ad tettyafa ɣassa ɣ usalay n Louvre .
Ur mzarayent tfelwin ad s yisem , ar mmalant s sin-itsent amuɣli n Maryam Tamgudt d bijju nns Ɛisa , ɣ ammas n yan udɣar ameḍlus igan kullu isulilen , َ mani ɣ rad mmaggaren d John Amseddam .
Tella yat tenfust ( nna ur illin ɣ Injil , tili ɣar ɣ taysi tawmasiḥt ) f manik as imlala Ɛisa bijju d John ɣ uɣaras ittawin s Misṛa .
Ɣ tmuɣli-a , illa John ar ittẓalla ; yall-d Ɛisa bijju afus nns ibarek-t. Tettyawssan tfelwit-ad n Leonardo s unezwi-ann nns ikerrmen nna aɣ-takka , asidd nns aɣrib ikkaten s yan usyafa ittawin tiysas , imula nns dranin d `` background '' nns immalan agelmam d yidurar ɣ ammas n taggut .
Ur jjun akkʷ tettyawskar kra n tfelwit igan zun d nettat ɣ kullu mayd izrin .
Taflwit tis snat n Lonardo ɣ Milan nna mi dar illa wazal , is akkʷ tettyawssan uggar n tiyyaḍ .
Nttat ad igan s yism Imnsi Amggaru , ar tmmala imnsi akkʷ igguran dar Ɛisa s tamunt n yimḥḍarn nns dat wammaẓ d mnɣiwt nns .
Ista Lonardo ad iklu imir ann ɣ ittini Ɛisa `` rad iyi giwn iɣḍr kra n yan '' , ar ittals Lonardo addad n ubhaḍ d unnuɣjf nna d iɣʷin yinḍfarn nns s simraw , ar t ittals s uɣaras n yimuggan d wudmawn n mddn ɣ ammas n tflwit .
Idsn ar sawaln , idsn biddn , idsn ar ttaln ɣ yifassn nnsn s tiwdi .
Ikka t nn unggal Matto Bandllo ar iẓrra Lonardo ɣ ammas n twuri nns .
Yura fllas mas d ar izzray mnnaw n wussan ; ar ka ikllu akkʷ mad ila wass s bla n tirmt , ibidd daɣ ilmma kṛaḍ nɣ d kkuẓ n wussan yaḍnin bla gisn iklu wala iskr yat , kra n tikkal ; ar ka ɣinn ittṣmmar mnid n tflwin nns ar gisn ittqzzaz .
Inna Vasari mas as ɣʷlin idammn i umɣar n tɣzamt tamhawcant , ittr as ad isnɣms Lonardo s mas as d iqqan ad iswurri s timmri .
Inna Vasari mas t nn ikka Lonardo ittcṭn akkʷ , acku ur inni d yixf nns is rad nit iẓḍar ad isgadda udm n Ɛisa mzyan , inna as i uduk mas yallfus is rad iskr ɣ wudm n umɣar n yimhiwac tamudmt nns i Judas amɣdar .
Dffir mad tsmd twuri n tflwit , nnan fllas kullu willi tt ẓranin s umata nnsn mas d tawuri nns tamayuft akkʷ aynna .
Maca ur as yad issmrs Lonardo i tflwit ann `` frsco '' as d yusan , iskr as `` tmpra '' iggi n gissu , nna ur aɣ ittusmrasn yadlli i tflwin n uɣrab .
ɣik ann ma f as ittca tɣurdin nns txmmj kullu , trwi s yat tikklt ḍart yat tmiḍi yisggʷasn .
Mqqar d iḍr uklu n kra ɣ idɣarn nns zɣ uɣrab , tkka t inn tflwit ann tettyawssan kigan , anct ann lli gis ittusiggzn ittusnɣln yugr kullu tiflwin tisgdanin n umaḍal .
Immuti Lyunardu zɣ Milan d umazzal nns Salai d umddakkl nns amusnak Luca Pacioli s Vinisya .
Iswuri ɣinna Lyunardu zund kran umasgad d ujnyur asrdasan .
Acku tga Vinisya yat tmdint ibiddn f kigan n tgzirin , yurm Lyunardu ad iswingim ɣ itsnt tɣarasin ma s fllas ittgdal azzaɣn n iɣrruba .
Ɣ 1500 , yurri d Lyunardu s Flurinsa s tamunt n yimazzaln d yinlmadn nns .
Fkan as imhiwac n tɣzamt `` Holy Annunciation '' yat taddart d yat tsawrt imqqurn .
Ibda Lyunardu tawuri f yat tflwit yaḍn , ig nn yan uɣawas ɣ yixf nns issunɣ as yat tunuɣt imqqurn ; immalan Mayram Tamgudt , tskkus f ufud n immas Ann Tagʷrramt tusi dis abijju nns Ɛisa , yili f ufasi nns John Amsddam ( Baptist ) .
Inna Vasari mas tsbhḍ tunuɣt ann tafalkayt akkʷ middn , ddan d ad tt annin irgazn d tmɣarin , imẓyiyn wala wid mqqurnin s tigrummawin , ad tinid is d kra n umuggar imqqurn a s d uckan .
Ar tttyafa ɣila tunuɣt ad ɣ Usfsr Anamur , Lunḍun .
Mqqar d bahra tqbur tzzf , tili ammas n yat tmṣriyt illasn , da ttkkan middn kraygatt ass asfsr nns afad ad ka skubbrn mnid nns .
Zun d nttat zun d mnnawt g twuriwin n Lyunardu , ur as jju ismd taflwit nns .
Ɣ 1502 d 1503 , iswuri Lyunardu dar Tcizari Burdja , aristuqraṭ idusn iwwis n ubaba Aliksandr wis sḍis .
Ikka t nn Lyunardu ar dis ittmuddu zun d kran umasgad d ujnyur asrdasan , ar ttkkan mnnaw idɣarn ugns n Ṭṭalyan .
Tigiriwin n 1503 , yurri d Lyunardu s Flurinsa , ilkm d `` Guild '' n Luk Agʷrram i tikklt yaḍn .
Tettufka as yat tmskirt bahra istawhmman zɣ dar usqqim ( Signoria ) n Flurinsa , ran t ad asn iklu yan zɣ sin `` frscos '' ann mqqurnin nna rad ilin ɣ ammas n yiɣrban n tmṣriyt akkʷ dar mi illa wazal ɣ ubrgmmi n usqqim nna , ittukllaf Michlanglo s tklut n Imnɣi n Cascina , ikllf Lyunardu s tin Imnɣi n Angyari .
Issnta Lonard ɣ usnfar nns , iskr tzrawin nns f udmawn n yirgazn rfanin d yiysan nnsn mmaɣnin , issunɣ tn , ilin ukan sul unuɣn a ar ɣilad ɣ walugn nns .
Mac s tmgṛẓa , rad daɣ ig uya yan `` failur '' zɣ dar Lyunardu , acku lliɣ nn ikʷla tugna ann ɣ uɣrab , ɣ udɣar n ad issmrs `` frsco '' , ismrks as ikʷlan nns d uzatim ( zzit ) , ɣikann maf as ggammin ad zwun .
Lliɣ yurm ad tn issrɣ s imikk n wafa , tfsi as tflwit kullu tt .
Issunɣ Ptr Paul yat tunɣilt i ugzzum nns anammas , awin as d ayt usqqim n tɣrmt ḍart yat tizi ma rad as daɣ yalsn ɣ uɣrab .
Ur ikmml Michlanglo taflwit nns ula ntta acku as iɣra ubaba s Ruma .
Ɣ wattayn n 1503 , ibda Lyunardu ar ikllu taflwit n yat tmɣart ittyawssann s Mona Liza , tasfrist akkʷ nna mi dar illa waddur ngr kullu tiflwin yaḍnin .
Mnnaw yisggʷasn ad gis izzri , tga yat tugna imẓẓin ittwaklun s uzatim ( zzit ) iggi n yan yifil n ukccuḍ .
Ar tmmala udm , tafgga tanafllant d yifassn n yat tmɣart ilsan zund ku ass .
Ɣ tsfrisin , ar yadlli tlssa tamɣart timlsa d tzuzaf nns timayufnin .
Tls ɣid Mona Liza yat tqndurt iḍlan d yan waddal asggan aflla yixf nns .
Ɣ umata n tikkal , ar ittajja Lyunardu ɣ tflwin nns kra n yizumal ma 's yakka kra n tmula ( indics ) f umdan nna gisn ittilin .
Aynn igan aɣrib ɣ tugna ya d uynna igan aɣbalu i yism nna s tettyawssan iga t uzmummg nns : Mona Liza Giaconda , ar tsnamk Giaconda `` tanna ittṣṣan '' , ( tga Mona azgzl n Madonna isnumkn `` Lalla nu '' . )
Tamntilt n max aylliɣ bahra tettyawssan tflwit ad , iga t acku tktur s yidrign , ar nn ttaggʷan alln n Mona Liza s yinigi nns , mac ur inni ta yan ad d ildi aynn issaran ixf nns .
Alln nns d ula imi nns , ar ttumann zund is aɣ zmummugn , tamsalt igan tamaynut ɣ tklut n tsfrisin , acku ar gis yadlli ttumann middn s umata nnsn gan idɣriyn .
Icqqa ad yakz yan tinfaliyin n wudm n Mona Liza s usnɣd , acku iɣ yad ira yan ad iɣr isyafatn n wayya yakz tn , iqqan t id ad nn iluḥ asmaqql nns s usga n tɣmriwin n walln d yimawn nnsn .
Ixdm tt Lyunardu s yat tɣarast ɣ tettumann imula fssusnin ɣ tsggiwin n udm , amggrḍ d yifassn nns , ar tettusmma tamamkt a `` sfumato '' ( isnumkn `` aggu '' s taṭalyanit ) .
Ḍart mad tt ẓran kra n yinaẓurn yaḍnin , nnan d yiguyya nnsn mas d ur rad zḍarn i tklut n kra n tflwit igan zun d nttat .
Aɣuln idsn ɣ yinlmadn nns d imklawn : Brnardino Luini , Giovanni Antonio Boltraffio d Marco D'Oggion .
Iskr D'Oggion mnnawt tunɣilin i Imnsi Amggaru , iskr Luini yat i Tamgudt n Isuliln , ikʷla Boltraffio d wiyyaḍ kigan n tugniwin n id Madonna d Ubijju , izḍar yan ad tnt sul iẓr ɣ yisfsar n tẓuri d ula tiglizin .

Yuhan Kaṛl Fridiritc Guss ( 1777 - 1855 ) yan usnak d usngam aliman , lli iskrn tadaka d tyafut ɣ idɣarn ad n tussna ( tusnakt d tsngama ) .
Ar as aqqran s `` Agllid n usnakn '' d `` usnak lli kullu mqqurn zɣ assfal n ddunit '' .
Guss ifka tugt i tusnakt d tussna , ig zɣ inmɣurn n usnakn ɣ umzruy .
Ilul Guss ass n 30 bril 1777 , izzri timẓi nns ɣ Brunswick ɣ uliman , d nttat aɣ iɣra .
Mas ur tɣri d ur tssn tizi n tlalit n iwis kaṛl , mac rad stt id ildi ntta d zɣ akud ann d aniɣ admzalalyn tmkfit nns ɣ tasinakt .
Ɣ sskʷil rad yaf afssay i mnnaw imukrisn ɣ tasinakt , mad lli rad issusm Duke n Brunswick lli rad t yazn s tsdawit n Collegium Carollinum , ukan ar gis yaqqra gr 1792 d 1795 , ar kiɣ immatti s tzdawit n Gottingen , ukan ar daɣ yaqqra gr 1795 d 1798 .
Ɣ isggʷasn dars iggʷran ɣ tzdawit , rad ifk Guss tugt n tdusi ɣ udɣar ad lli mu ikcm .
Tugt n tmagunin rad tnt ismd , d tiyaḍ rad ffɣn-t s ubaraz , d ugidi n imukrisn lli mu yad ttanfn isinakn zɣ zikk rad asn yaf afssay .
Ittussan Guss mas iga argaz n twwuri , d iɣama f unckk ann ar ass lliɣ immut ɣ 23 brayr 1855 .
Amgrad ad iga amud , imẓẓiy ka sul .

• Adlis n Imdyatn .
tome I. Taridirt Tanimant .
• Amzruy n imaziɣn d imuslmn ɣ Tafriqt .
• Adlis n Imdyatn , tome I ... Ibn Xaldun ( ism nns iɣzifn s taɛṛabt : أبو زيد عبد الرحمن بن محمد بن خلدون الحضرمي ; Abu Zayd Ɛabdrahman ibn Muhammd ibn Xaldun al-Hadrami ) iga yan bumzruy d argaz n tusna n tmtti , d afiluzuf .
Iga amkras n mnnaw n yiẓliyn : Tamzrugrafit , d tasnmttit , d tadamsa , d tadimuɣrafit .
Izuyd ɣ Tuns ass n 27 mayu n usggʷas 1332 ɣ yat tawja tandalusit imqqurn labas darsn illan ɣ tmazirt n Lyaman , immut ass n 17 mars n useggʷas 1406 ɣ Lqahiṛa ɣ Miṣṛa .
Adlis nns lli bahra ittussan iga t Almuqaddima ( Tazwurt ) , yura t ɣ ṣḍiṣ iyyurn .
Imrsi nns iga t amzruy asnmtti-ajuɣrafi-adamsan n umaḍal .
Ssɣran t islmadn ittussan ɣ uzmz nns .
Iɣra darsn Lqṛan , iḥṣa t kullu , iɣr tajṛṛumt n tutlayt taɛṛabt lli igan ssas n urmas n Lqṛan d lḥadit d ccriɛt d lfiqh .
Yumẓ lijaza ɣ yiẓliyn ad kullu .
Iɣra ula tiwuriwin n Ibn Rucd , d Ibn sina , d Rrazi , d Ṭṭusi .
Mmutn imawaln nns lliɣ iṭṭaf 17 n usggʷas ɣ tmttant imuccan lli d ilkmn Tuns ɣ isggʷasn n 1348 d 1349 .
Lliɣ sis ikcm , irwl d uslmad nns Abili s Fas .
Ɣinna yujja t sslṭan amrini Abu Ɛinan Faris Amzwaru ad ig amara n iḍahiṛn igldan .
Macc yumẓ t sslṭan ad ɣ uɣzu ɣ usggʷas n 1357 , lliɣ dars illa 25 n usggʷas .
Adlis ad isawl gis f umzruy n imaziɣn .
Ibḍa f sa iflisn .
Ibda u umzruy n imaziɣn aylliɣ ilkm amzruy n amaḍlan n tiffugna .
Yura t gr usggʷas n 1375 d usggʷas n 1378 .

iga sigmun fruyt yan sg imassann n iman d tflsaft nna bahra ittawssann g umzruy , ig awd sg winna issnfln amaḍal s iswingimn nns , ar ttinin imzmmimn n umzruy n iswingimn masd fruyd d daṛwin d tinawt nns xf ubuɣlu d kubbirnik gan willi ssnflnin aswingm n ufgan ssnfln awd tannayin nna ittggan afna i iman nns ɣ iga umaḍal abṛṛan nɣd amaḍal ag°nsan nɣd animan n ufgan .
ttussan tinawt n fruyd i iman n tfganit masd tugtt n imukrisn nna ittilin dar ufgan s umata ar as ttsrag taggayt , ar ittini masd aɣiluf animan tlla ḍaṛt nns yat tmukrist nna izdin d taggayt mqqar akk° yaggug umukris nna dars illan f ma ann .
yalul fruyd asgg°as n 1856 g tɣrmt n frib g nnamsa ag°ns n yat twja tga sg udayn imzwag sg ugama , ikka tt inn babas iga yan usbbab n taḍuṭṭ kkn tt inn dars sin icaran acku ikka tt inn adlli g mad izrin yiwl , fruyd dars 07 n aytmatn mac ar bdda ittini mas iga wad akk° iḥlan sg dar mas , ittussan sg yan ukud yaggugn masd iwdan nna iɣaln mas ufn wiyyaḍ g tannayt n id matsn ar tssnfal tannayt ann nnsn xf tudrt nnsn s umata d tmamkt nna sa ttannayn amaḍal , ma ann ad as n ittsragn i yan umurs nna g ur tlli turda , fruyd ikka tt inn iga yan wazzan nna iḥṛcn slawan akk° lliɣ tt inn ikka iga amzwaru lliɣ iga anafuɣ , lliɣ dars 17 n usgg°as ikcm s tinml n tsgnaft nnaɣ ikka 08 isgg°asn afad ad ismd taɣuṛi nns nna ittkkan 05 ar 06 n isgg°asn , acku ikka tt inn isala tugtt n tɣawsiwin yadn g bṛṛa n tuzlayt n usgnf , slawan akk° mas tt inn ikka fruyd ur akk° iri ad ig amsgnaf , mac ar ittannay masd taɣuṛi g igr n usgnf nttat ad igan taɣarast mas ittssn d masa inggḍ g urzzu amassan .
lliɣ llan 26 n usgg°as dar fruyd tḍṛ as tayri nns xf yat trbat nna igan s wassaɣ maṛta barinz , lliɣ tt issn s yan sin yirn ittr tt nit , ikka tt inn iga yan umzraw amẓlud iddr ukan sul d imarawn nns , lliɣ zrin kkuz isgg°asn n usagg°m yiwl fruyd d barinz g usgg°as n 1886 skrn ilmma sḍiṣ icaran .
tssnta tinml n usfsi animan sg dar umassan ad anmsawi nna tt inn ikkan iga amsgnaf n tmuḍan n iman , slawan akk° lliɣ iga yan ungzam n malxf d tmamkt n usgnf d usijji nns s yat tɣarast tasgnaft .
lliɣ izri imnɣi amaḍlan wiss sin ar ttannayn iwdan mas iga fruyd walli isnunfn iman n ufgan nna mu iga nttan s wassaɣ anlli ag°nsan issirwist mas iga yan wanu idran nna iktarn s isyafatn d tk°ttay , ɣiklli s isnunf addad n ḍaṛat n usyafa , iskr yat tɣarast n usfsi animan , dars tugtt n tinawin nna izdin d tuẓlayt n unlli anfgan .
lliɣ akk° zrin 70 n usgg°as xf tmttant nns suln ukan sul tugtt n iwdan ar jijjin s tɣarast nns nna igan ajijji animan , taɣawsa nna ikkan f usfsi n fruyd iga t aylli igan abyuluji , ar ittini masd arba nna d bḥra ilaln ar dars ttilint kra n tfras n taggayt imunn d tɣwwaɣt iga as s wassaɣ llibidu nna igan yan wanaw n tarna .
tarna ad dars yat tazdayt n imnɣi d wamun , tifras n iwdan ar ttnfal d ar ttuska sg wanaw n unuḥyu ann .
ar ittini fruyd masd tarna nna d ittlaln d ufgan ar tzzgar g tugtt n tsurifin g tudrt nns , mk lli iga ubuɣlu abyuluji walli isittin afgan sg tikli s tayyaḍ .
mac anaw n waddadn nnaɣ izzray nttat ad immalan tasikulujit n tsurifin ad , iga fruyd yan umassan nna immalan i wiyyad tamamkt n ujijji d usgnf s tɣarast n wawal yan umassan ittawssann g tugtt n tsggiwin n umaḍal .
tawwuri nns ur tt isbdd ɣas g mad izlin s usgnf d ujijji animan , mac izri t s igr n tzuṛi d tskla slawan akk° masd inuẓar nna skrnin tugtt n tẓṛigin d tflwin tiẓuṛanin n ik°lan d islmadn n tinmal d tsdawitin d isgnafn lmdn gis tugtt n tɣawsiwin nna iṛẓmn anlli nnɣ af ad ad nrms anlli ag°nsan n ufgan .
lliɣ izzri 47 n usgg°as g tudrt nns g tɣrmt n fyinna asgg°as n 1938 akud ann dars 82 n usgg°as izug s bṛiṭanya lliɣ jdrn inazitn tugtt n idlisn g tɣrmt n nurnburg .
tiwi tmttant fruyd g usgg°as n 1939 mac tinawin nns d tɣarast nns n uswingm uzzrnt akk° g umaḍal slawan akk° g tmtta imunn n marikan d bṛiṭanya d fṛanṣa , mac asfsi animan ig°dl g dar isufyatiyyn d tugtt n tmuṛa nna g ur tlli tdimuqṛaṭiṭ .
ikka tt inn fruyd dars tugtt n imukrisn inimann ma ann af bahra ikmmi ar ittnawal ula amsduhdu n lkukayyin g yan uzmz g tudrt nns af ad ad srs issidrus tamaḍunt nna dars illan , mqqar issn masd akmay n 20 n tbaɣa g wass izḍaṛ ad isnnukmu ul nns d rad as isrg g tmaḍunt n uxnzir , mqqar bdda ittarm ad ibbi tabaɣa mac ar srs ittaɣul kra n tikkal , inna masd ur iɣi ad iswwuri bla ikmmi tabaɣa .
lliɣ tzri yat tizi tlla gis tmaḍunt n uxnzir kksn as ilmma agja gn as nn yan yaḍn amguray mac mqqar mk ann ur ibbi tabaɣa , iskr yan unaẓaṛ i tmttant slawan akk° lliɣ inna « ur rad bbiɣ akmay kra ikka imi inu iɣi ad yasi tabaɣa » lliɣ tzri yat tizi tkka akk° tmaḍunt ann imi nns ma ann ad isrgn g tmttant nns , lliɣ immut dars 83 n usgg°as .

