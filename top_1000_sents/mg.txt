I Platô na Platôna dia filôzôfa tao Grisia tamin ' ny Andro Taloha , izay niaina tamin ' ny vanimpotoan ' ny demôkrasia ateniana sy tamin ' ireo Sôfista izay notsikerainy .
Notohizany ny asa ara-pilozofian ' ny mpialoha lalana azy sasany , indrindra i Sôkraty izay nampianatra azy , i Parmenida , i Heraklita , ary i Pitagôra , mba hamolavolany ny fiheverany manokana .
Izany fiheverany izany dia mitrandraka sehatra lehibe , dia ny metafizika , ny etika , ny estetika ary ny pôlitika Tamin ' ny taona 428 na 427 tal .
J.K no nahaterahany ary tamin ' ny taona 348 na 347 tal .
J.K. no nahafatesany tao Atenay .
Atao amin'ny teny grika hoe Πλάτων / Plátôn izy .
Ny asany izay nahitana saika resadresaka avokoa , dia namoaka ireo famehezan-teny momba ny petrak ' olana mahazatra teo amin ' ny tantaran ' ny filôzôfia tandrefana .
Ny resadresaka tsirairay nataon ' i Platô dia nahafahany nanontany ny amin ' ny lohahevirta voafaritra iray , ohatra amin ' izany ny amin ' ny kanto sy ny herim-po .
Novelabelariny ny fomba fiasa izay nantsoiny hoe dialektika na maieotika .
Natokany tamin ' ny filôzôfia voalohany ny ankabeazan ' ny fandinihana nataony , nefa niompany koa fisehon-javatra ivelambelany ary nitondra ny anjara birikiny tamin ' ny fandinihana ny Tantara natoraly koa izy , izay niezahany nametraka ireto ainga fototra roa ireto : ny voalohany iharana , toy ny raha ( matiera ) , ny faharoa mpanao ( toy ny anton-javatra ) , izay ampifandraisiny amin ' ny herin ' ny andriamanitra sy ny an ' ny Tsara .
Namelabelatra fisaintsainana momba ny Hevitra izay atsoina hoe teôrian ' ny Endrika na teôrian ' ny Hevitra izay ilazany fa ny zava-misy tsapa dia vondron-javatra mitovy endrika amin ' ny môdelin ' izy ireo tsy mety miova .
Ny Endrika fara tampony , arakaraka ny zava-misy manodidina , dia mbetika ny Tsara , mbetika ny Kanto .
Ny filôzôfia pôlitikan ' i Platô dia mihevitra fa ny Tanàna anjakan ' ny rariny dia tokony haorina araka ny môdelin ' ny Kanto hoazy .
Novelariny vokatr ' izany ny amin ' ny `` filôzôfa mpanjaka '' .
Ny fiheveran ' i Platô dia tsy tokana bontolo .
Ny sasany amin ' ireo resadresaka nataony dia mifarana amin ' ny apôria ara-pilôzôfia : nitondra vahaolana amin ' ny olana napetraka izy ireo , nefa tsy valinteny tokana sady farany izany .
Niteraka adihevitra lava teo amin ' ireo mpanao fivoasana ny hahafantarana na manao filôzôfia dôgmatika ( mitompo teny fantatra ) i Platô na filôzôfia skeptika ( misalasala ) .
Amin ' ny ankapobeny i Platô dia heverina ho iray amin ' ireo filôzôfa tandrefana voalohany , na raha tsy izany , ho ny mpamorona ny filôzôfia , ka nahatonga an ' i Alfred North Whitehead hilaza hoe : `` ny filôzôfia tandrefana dia tsy inona fa fifanjohia-naoty ambany takila momba ireo resadresak ' i Platô '' .
I Teôfrasta , raha niresaka momba ny filôzôfa , dia nilaza an ' i Platô ho ny voalohany amin ' ny lazany sy ny fahaizany , sady farany ao amin ' ny filaharana ara-potoana .

Teraka tany Kopenaga , Danemarka tamin ’ ny taona 1813 i Søren Aabye Kierkegaard .
Mpivarotra ny rainy ary mpivavaka tena nafana fo .
7 ry zareo no mpiray tampo .
Tamin ’ ny taona 1821 izy no niditra tao amin ’ ny sekoly tsy miankina Borgerdydsskole .
Nanohy fianarana teolojia tao amin ’ ny Universite Kopenaga ny taona 1831 .
Tamin ’ ny taona 1838 , raha mbola vao 25 taona monja izy , de efa izy sy ny rahalahiny Petera sisa no hany velona tamin ’ izy mianakavy .
Efa namoy ny ainy avokoa ny reniny sy anabaviny telo ary ny rahalahiny roa , ary tsy mba nisy nahatratra 33 taona ireo .
Nihevitra koa izy araka ’ izany fa tsy hihoatra ny taona niainan ’ i Kristy tety antany .
Tamin ’ ny taona 1837 , dia latsa-pitiavana tamin ’ i Régine Olsen izy .
Nangatahany ho vady izy io ny taona 1840 ary dia nanaiky .
Herintaona taty aoriana nefa dia najanony indray ny fiarahana taminy ary naveriny ny peratra fifamofoana .
Tamin ’ io taona io ihany koa no nahazoany ny mari-pahaizana doctorat .

I Kônstantino I na Kônstantino Lehibe dia emperora rômana tao amin ' ny Empira Rômana tamin ' ny taona 306 hatramin ' ny taona 337 , teraka ny 27 Febroary 274 tao Naisosy ao Mesia ( i Niš ao Serbia ankehitriny ) ary maty ny 23 Mey 337 .
Izy no emperora voalohany niova ho kristiana .
Izy koa no nanorina an ' i Kônstantinôpôlisy ( i Istanbul ankehitriny ) , izay nataony renivohitry ny fanjakany ka nitoetra ho renivohitry ny Empira Bizantina hatramin ' ny taona 1453 .
Amin ' ny teny latina dia atao hoe Flavius Valerius Aurelius Constantinus izy .
I Helena no reniny .
Ny vadiny dia Minervina ( taona 293 - 307 ) avy eo i Faosta ( taona 307 - 327 ) .
Ny zanany tamin ' i Minervina dia i Krispo , ny tamin ' i Faosta dia i Kônstantina , i Helena , i Kônstantino II , i Kônstanta ary i Kônstantio II .
Ny rahalahiny sy ny rahavaviny dia i Flavio Dalmatio , i Flavio Jolio Kônstantio , i Flavia Jolia Kônstantia , i Eotrôpia ary i Anastasia .
Natao hoe Flavius Valerius Aurelius Constantinus izy raha mbola kely .
Noreseny i Maksentio ( latina : Marcus Aurelius Valerius Maxentius ) tamin ' ny taona 312 tamin ' ny ady tao Milvio , sy i Likinio ( latina : Flavius Galerius Valerius Licinianus Licinius ) tamin ' ny taona 324 tamin ' ny ady tao Andrinôpôlisy .
Natsahany ny tsy fifanarahana teo amin ' ny Fiangonan ' ny Atsinanana tamin ' ny nampanaovany ny Kônsily tao Nikea tamin ' ny taona 325 , ka izany no niantombohan ' ny fahefany tamin ' ny raharaham-pivavahana , izany no atao hoe kaisarôpapisma na sezarôpapisma .
Ireo fanavaozana sy fanitsiana nataony ireo dia nanampy ny firoborobon ' ny fivavahana kristiana , izay lasa fivavahany taty aoriana , ka iheverana azy ho isan ' ny olo-masina ao amin ' ny Fiangonana ôrtôdôksa .
Nandroso ny fitantanana ny raharaham-panjakana foibe .
Voarony tamin ' ny Franka sy ny Alamàna sy ny Sarmatiana sy ny Gôty ary ny Sasanida ny sisin-tanin ' ny fanjakany .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Mohamady dia mpitondra ara-pivavahana sy ara-pôlitika ary ara-tafika arabo avy amin ' ny foko koraisa .
Amin ' ny teny arabo izy dia antsoina hoe محمّد / Muḥammad .
Amin ' ny finoana silamo dia izy no mpaminany farany nirahin ' Andriamanitra .
Teraka tao Meka ( na Maka ) izy tamin ' ny taona 570 ary maty tao Medina tamin ' ny taona 632 .
Abū al-Qāsim Muḥammad ibn ʿAbd Allāh ibn ʿAbd al-Muṭṭalib ibn Hāshim , no anatany feno .
Nambaran ’ i Mohamady tamin ’ ny fianakaviany sy tamin ’ ny namany akaiky ny antsipirian ’ izany fanambaràna izany .
Rehefa tapitra ny efapolo taona dia olona efapolo no voataonany hanaraka ny fivavahany .
Tamin ’ izany no nanombohany nitory teny imasom-bahoaka tao amin ’ ny tanànan ’ i Meka , nahaterahany .
Noho ny tsy fankasitrahan ’ ny mponin ’ i Meka dia niala tao izy tamin ’ ny taona 622 ka nankany Iatriba ( Yathrib ) , izay atao hoe Medina ( na Madina ) ankehitriny .
Izay fifindrà-monina izany no atao hoe Hijra , sady fiandohan ’ ny fanisan-taona miozolmàna .
Resiny ny Arabo sy Jiosy mpanohitra azy tao Medina , avy eo dia niady tamin ’ ny tanànan ’ i Meka izy .
Nitombo isa ny foko arabo nanaiky ny hofehezin ’ i Mohamady ary nilavo lefona i Meka tamin ’ ny taona 630 .
Maty tamin ’ ny taona 632 i Mohamady .
Nahatsangana fanjakana arabo izay nitombo hery sy velarana haingana izy .
Maro ny lohahevitra avy amin ’ ny jodaisma sy ny kristianisma izay tafiditra ao amin ’ ny fivavahana naorin ’ i Mohamady , na dia niorim-paka lalina tao amin ’ ny kolontsaina arabo talohan ’ ny finoana silamo aza izany .
Maro ny fanao nalain ’ ny mpaminany tamin ’ ny mpanompo sampy izay noraisina amin ’ ny endriny hafa , ka anisan ’ izany ny fivahiniana masina sy ny toerana masina misy ny Kaaba .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Martin Lotera dia teôlôjiana alemàna isan ' ireo nitarika ny Fanavaozam-piangonana na Refôrmasiôna prôtestanta tamin ' ny taonjato faha-16 , teraka tamin ' ny 10 Nôvambra 1483 tao Eisleben ary maty tamin ' ny 28 Febroary 1546 tao Eisleben ihany koa .
Ny fanavaozam-piangonana notorin ' i Martin Lotera dia nisy vokany lehibe teo amin ' ny fandrosoan ' ny kristianisma ary ny foto-pampianarana nipoitra tamin ' izany dia nisy akony teo amin ' ny fianinan ' ny vahoakan ' i Eorôpa , tsy amin ' ny ara-pivavahana ihany fa amin ' ny lafiny ara-pôlitika sy ara-toekarena koa .
Nisahirana ny amin ' ny fanontaniana maro momba ny fahafatesana sy ny famonjena izay nampiavaka ny kristianisma tamin ' ny Andro Antenatenany i Lotera , ka nanovo valinteny avy tao amin ' ny Baiboly , indrindra ao amin ' ny Epistily nosoratan ' i Paoly ho an ' ny Rômana .
Araka ny hevitr ' i Lotera , ny famonjena ny fanahin ' ny olombelona dia fanomezana malalaka avy amin ' Andriamanitra izay raisina amin ' ny alalan ' ny fibebahana amin-kitsim-po sy amin ' ny finoana marina an ' i Jesoa Kristy ho Mesia , tsy misy fanelanelanan ' ny Fiangonana .
Zanaka lahy voalohan ' i Hans Luder sy Marguerite Zidler izy .
Ny rainy , izay tantsaha fiaviana , dia nanjary mpiasa amin ' ny fitrandrahana varahina tao amin ' ny faritr ' i Mansfeld , avy eo nisahana fitrandrahana varahina sy fandrendrehana metaly , izay nahatonga azy ho nahazo ny satan ' ny bourgeois avy eo magistrat .
I Hans Luder , izay nanana hambom-po amin ' ny tenany sy ho an ' ny ankohonany , dia tapa-kevitra ny hanao izay hahalasa ny zanany lahy voalohany ho mpahay lalàna .
Nalefany handranto fianarana tamin ' ny ambaratonga voalohany sy faharoa tao amin ' ny sekoly latinan ' i Mansfeld izy , avy eo tao Magdeburg sy tao Eisenach .
Ireo sekoly telo ireo dia niompana tamin ' ny `` lalam-pianarana telo '' ( latin : trivium ) : ny fitsipiteny ( gramera ) sy ny fahaiza-mandaha-teny ( retôrika ) ary ny fahaiza-mandrija hevitra ( lôjika ) .
Tamin ' ny taona 1501 , tamin ' ny faha-18 taonany dia niditra tao amin ' ny oniversiten ' i Erfurt izy ka tao no nahazoany ny maripahaizana bakalôrea tamin ' ny taona 1502 sy metrizy tamin ' ny taona 1505 .
Nisy akony taminy ny hevitr ' ny mpitaiza azy , dia i Bartholomæus Arnoldi von Usingen sy i Jodocus Trutfetter , izay nampianatra azy hamerina mametraka fanontaniana momba ny mpandinika malaza maro sy handinika misimisy ny zava-drehetra amin ' ny alalan ' ny fanandramana .
Ny filôzôfia anefa tsy nahafa-po azy , satria mampanantena fanatanterahan-javatra ho an ' ny saina fa tsy misy fifandraisany amin ' ny fitiavan ' Andriamanitra .
I Aogostino avy any Hipo , ilay nanoratra voalohany momba ny fahotana tamin ' ny fototra .
Taty aoriana dia nilaza izy fa vokatr ' izao zava-niseho izao izany : tamin ' ny 02 Jolay 1505 dia niverina an-tsoavaly tany Erfurt izy taorian ' ny fialan-tsasatra fohy tany amin ' ny fianakaviany .
Nandritra ny orambaratra dia nisy varatra nilatsaka teo akaikiny .
Noho izany dia nambarany tamin ' ny rainy ny fatahorany ny fahafatesana sy ny fitsaran ' Andriamanitra tamin ' ny nikiahany hoe : `` Vonjeo , ry Masimbavy Ana , hiova ho monka aho ! ''
Ny `` Masimbavy Ana '' eto dia ilay lazain ' ny lovantsofina katôlika fa renin ' i Maria renin ' i Jesoa .
Nieritreritra izy fa ilay antso vonjy nataony dia fampanantenana tsy azony disoina .
Nisy naman ' i Lotera nilaza fa izany fanapahan-kevitra izany dia vokatry ny fangirifiriana nahazo an ' i Lotera noho ny nahafatesan ' ny namany roa lahy .
Toa hita ho malahelo tokoa i Lotera .
Tamin ' izany fotoana izany ihany dia nanohy nianatra teôlôjia izy ka nanomboka nampianatra taty aoriana kely : natao ôrdinasiôna ho pretra izy tamin ' ny taona 1507 ary voatendry hampianatra filôzôfia tao amin ' ny toeram-pihibohana ( frantsay : couvent , latina : conventus ) tao Erfurt izy .
Lasa dokotera amin ' ny teôlôjia izy tamin ' ny taona 1512 ka lasa lehibem-pampiarana Baiboly tao amin ' ny oniversiten ' i Wittenberg ( frantsay : Wittemberg ) , izay nisahanany ny asan ' ny mpitory tenin ' ny Fiangonana tamin ' ny taona 1514 .
Tsy izany no tokony ho izy , ary ny fanararaotana nataon ' ny mpitondra fiangonana tamin ' izany fotoana izany dia tsy nanaitra an ' i Lotera loatra .
Ny lehibe indrindra dia ny fisahiranany momba ny famonjena sy ny asa soratra nataony momba ny epistily nosoratan ' i Paoly .
Tsapany fa ifandroritan ' ny firehana maro mitondra mankany amin ' ny ratsy izy , ka ireo fanao atoron ' ny Fiangonana azy , toy ny lamesa , fanambaram-pahotana ( kônfesy ) , fifadian-kanina , sns dia tsy nahafahany niala amin ' ireo fahatsiarovan-tena ho meloka ireo .
Izao no nosoratany taty aoriana : `` Tamin ' izany dia nanomboka azoko fa ny `` fahamarinan ' Andriamanitra '' dia ilay ahaveloman ' ny olo-marina amin ' ny alalan ' ny fanomezan ' Andriamanitra , dia ny finoana , ka ny hevitr ' izany ( ny an ' ny Epistily ho an ' ny Rômana , toko voalohany andininy faha-17 ) dia izao : `` ny Filazantsara no nanambara amintsika ny fahamarinan ' Andriamanitra ... , izay anamarinan ' ilay Andriamanitra mpamindra fo amin ' ny alalan ' ny finoana ... Amin ' izany dia nahatsiaro ho nateraka indray aho sady tafiditra amin ' ny varavarana midanadana ao amin ' ny paradisa .
Resy lahatra i Lotera fa tokony hanaiky ny maha mpanota sy ny maha tsy tonga lafatra azy eo anatrehan ' Andriamanitra ny olombelona , izany dia tsy misakana ny fieken-keloka .
Mifanohitra amin ' izany anefa ny fitiavana hamaha ny olan ' ny fahotana izay tanterahina amin ' ny alalan ' ny indolzansy heverina ho afaka misolo manontolo na amin ' ny ampahany ny fieken-keloka , izay aloa amin ' ny alalan ' ny vola -- amin ' i Lotera dia fanao tsy afa-mikambana amin ' ny famindram-po sady loza misakana ny fahalalana ny tena olana izany .
Tamin ' ny 31 Ôktôbra dia nanoratra tamin ' ny arseveka i Lotera mba nangataka aminy ny tsy hanohana io indolzansy io sady nampiarahiny amin ' ny taratasiny ny tsangan-kevitra 95 izay mety nateraky ny fanararaotan ' ilay dôminikana atao hoe Johann Tetzel .
Nanafintohina an ' i Lotera ny fanaovana raharaham-barotra ny indolzansy izay nataon ' ny papa Jolio II ( papa ) sy Leô X mba hanamboarana ny Bazilika Masindahy Piera ao Rôma , ka namoaka ampahibemaso tamin ' ny 31 Ôktôbra 1517 ny tsangan-keviny izy .
Araka ny lazain ' i Phillipp Melanchton , tamin ' ny 31 Ôktôbra 1517 dia nofantsihin ' i Lotera tamin ' ny varavaran ' ny trano fiangonan ' ny Olo-Masina ao Wittenberg ireo tsangan-kevitra 95 ireo izay manameloka amin ' ny teny mafy ny fivarotana ny indolzansy nataon ' ny Fiangonana katôlika , ary mbola mafimafy kokoa ny fitenenany ny fanaon ' ny mpitondra fivavahana ambony -- indrindra ny papa sy ny manodidina azy .
Ireo tsangan-kevitra 95 ireo , izay atao hoe Tsangan-kevitr ' i Wittemberg , dia natonta pirinty tamin ' ny faran ' io taona io .
Nampikomy azy ny famoronana ny tenim-pinoana ( dôgma ) vaovao maro toy ny amin ' ny afo fandiovana .
Taoriana kelin ' izany , niteraka ady hevitra teo amin ' ny samy teôlôjiana sy teo amin ' ireo mpianatra sy mpampianatra amin ' ny oniversite izany ka nanjary raharaha nahakasika ny fiainanam-bahoaka sy ny pôlitika .
Nampangain ' ny arseveka Albrecht tany Rôma i Lotera .
Ny papa Leô X dia nanoratra ny tahirin-kevitra nitondra ny lohateny hoe Exsurge Domine izay nandidy an ' i Lotera hivadika amin ' ny heviny , nefa nodoran ' i Lotera teo anatrehan ' ny vahoaka izany ary tafasaraka tamin ' ny Fiangonana katôlika izy tamin ' ny taona 1521 .
I Karl V , emperoran ' ny Empira Masina Rômana Jermanika sady mpanjakan ' i Espaina dia nampiantso an ' i Martin Lotera tamin ' ny taona 1521 teo anatrehan ' ny fivoran ' ny solontenan ' ny fajakana maro eo ambany fifehezan ' ny emperoran ' ny Empira Masina izay natao tao Worms .
Nantohana ny fiarovana ny ainy sy ny fahalalahany mba hahafahany miditra ao amin ' ny fivoriana .
Teo anatrehan ' izany fivoriana izany dia nanda ny hiova hevitra i Lotera , ka nanambara fa resy lahatra amin ' ny fambaràn ' ny Soratra Masina sy nilaza koa fa eo ambany fahefan ' ny Baiboly sy ny feon ' ny fieritreretany izy fa tsy ambanin ' ny fahefan ' ny antanantohatry ny mpitondra fivavahana .
Nanapa-kevitra ny mpivory tao Worms , rehefa noteren ' i Karl V , ny hanameloka an ' i Lotera amin ' ny alalan ' ny fandroaha azy hiala ny faritry ny Empira .
Naongana tsy ho isan ' ny Fiangonana tamin ' ny 03 Janoary 1521 izy , tamin ' ny alalan ' ny tahirin-kevitra voatombo-kase ( latina : bulla pontificalis na bulla papalis ) nosoratan ' ny papa mitondra ny lohateny hoe Decet romanum pontificem .
Noraisin ' i Friedrich III elektoran ' i Saksônia ( alemàna : Friedrich der Weise von Sachsen ) , izay sakaizany , tao Wartburg i Lotera , ka tao izy no nanoratra ny boky maro fantatra indrindra sady miely indrindra .
Tao koa no nanombohan ' i Lotera nandika ny Baiboly amin ' ny teny alemàna avy amin ' ny teny fototra , dia ny teny hebreo sy ny teny grika , ka izany fandikan-teny izany dia nisy akony ara-kolontsaina lehibe tamin ' ny fandraiketana ny fiteny alemàna sy amin ' ny fametrahana ny fototry ny asa fandikan-teny .
Tsy nahomby anefa izany .
Taorian ' izany dia nanapa-kevitra ny papa Leô X haneho fihetsika misy fihavanana kokoa ka nanendry an ' i Karl von Miltitz izay nontsy apôstôlika sady nisahana ny hametraka amin ' i Friedrich III , mpiaro an ' i Lotera , ilay raozy volamena ( haingo voatahin ' ny papa ) izay notsiriritiny nandritra ny telo taona , ka nanantena fa izany no handreseny lahatra azy hampitsahatra ny famelezan ' i Lotera ny fanao momba ny indolzansy .
Tamin ' ny 5 sy 6 Janoary 1519 dia nihaona tamin ' i Lotera tao Altenburg i Miltitz .
Nahazo avy aminy ny fiantohana ny tsy hamoaka hevitra momba ny indolzansy sady nampanantena ny hampangina an ' i Johann Tetzel sy i Albrecht von Brandenburg mpifanohitra aminy .
Vokatr ' izany fifampiresahana izany dia nanoratra tamin ' ny papa i Lotera ka nampitondrainy an ' i Miltitz ilay taratasy .
Nisy fihaonana maro hafa koa natao teo amin ' ireo lehilahy roa ireo tamin ' ny 9 Ôktôbra 1519 tao Liebenwerda sy tamin ' ny Ôktôbra 1520 tao Lichtenburg , ao akaikin ' i Wittenberg , nefa efa tafasaraka tamin ' i Rôma i Lotera tamin ' izany .
Nisy fotoana mantsy nanamafisan ' i Lotera ny fanoherany : tamin ' ny Jolay 1519 tamin ' ny fifandirany tamin ' i Johann Eck ( atao hoe Disputatio de Leipzig ) nikarakara ny Refôrma katôlika tao amin ' ny Empira , dia notoheriny koa ny tsy fetezan-dison ' ny kônsily .
Tamin ' ny volana Jona 1520 dia namoaka ny tahirin-kevitra atao hoe Exsurge Domine , izay nampitahotra an ' i Lotera ny haongana ( hapotraka ) ny tao Rôma sady nampandoro ny boky nosoratany .
Namaly izany i Lotera ka nandoro koa , tamin ' ny 10 Desambra 1520 ny taratasin ' ny papa sy ny Lalàna Kanônika .
Tsy azo ialana noho izany ny fanonganana izay notononina tamin ' ny 3 Janoary 1521 tamin ' ny alalan ' ny taratasin ' ny papa hoe Decet Romanum Pontificem .
Ny sisa dia ny fandroahana an ' i Lotera tsy ho ao amin ' ny Empira Masina Rômana Jermanika , izay tsy azo atao raha tsy mifanaraka ny fanjakana rehetra ao amin ' ny empira .
Mba hanatrarana izany tanjona izany dia nampiantso an ' i Lotera ho ao amin ' ny fivoriana tao Worms i Karl V , emperoran ' ny Empira Masina Rômana Jermanika , izay 21 taona , miteny frantsay nefa tsy mahay teny alemàna tsara .
Nantohana ny fiarovana ny ain ' i Lotera mba hahafahany miditra ao amin ' ny fivoriana tsy maninon-tsy maninona .
Teo anatrehan ' ny emperora anefa i Lotera dia nanda indray ny hiala amin ' ny heviny sy hanaraka ny faneren ' ny Fiangonana , ka izao no teniny : '' Ry Mpanjaka be voninahitra sy ianareo Mpanapaka nitaky valin-teny tsotra tamiko .
Izao no izy amin ' ny teny tsy miolakolaka sy tsy amboamboarina .
Afa-tsy hoe horesen-dahatra amin ' ny fahadisoako aho amin ' ny alalan ' ny Soratra Masina na amin ' ny antony mazava tsara -- satria tsy mino na ny papa na ny kônsily irery aho satria miharihary fa matetika dia diso fiheverana sy mifanohitra izy ireo -- izaho dia voafatotry ny lahatsoratry ny Soratra Masina izay ampatsiahiviko , ary ny feon ' ny fieritreretako dia babon ' ny Tenin ' Andriamanitra ; sady tsy afaka no tsy maniry ny hiala amin ' ny hevitro aho na amin ' inona na amin ' inona , satria tsy azo antoka sy tsy mendrika ny manao zavatra mifanohitra amin ' ny feon ' ny fieritreretan ' ny tena .
Koa inty aho amin ' izao andro anio izao .
Tsy afaka manao zavatra ankoatr ' izany aho .
Hampian ' Andriamanitra anie aho .
Na dia izany aza , ankoatry ny fiarovan ' ny ankabeazan ' ny vahoaka azy dia nisy koa fiarovana azy ara-pôlitika , toy ny nataon ' ny andriana ao Hesse , indrindra i Friedrich III , andriandahy elektoran ' i Saksônia .
Raha vantany vao voatonona ny fanamelohana azy dia naka azy i Friederich III izay natahotra sao misy mamono i Lotera .
Nitoetra tao i Lotera hatramin ' izay ka hatramin ' ny 6 Marsa 1522 sady nitondra ny solon ' anarana hoe chevalier Georges .
Tamin ' izany no nanombohany nanao ny fandikan-teny ny Baiboly , ka ny Testamenta Vaovao no nanombohany izany .
Araka ny lovantsofina dia nisy zavatra ahatsiarovana azy ao : indray andro , raha niverina hampahory azy ny devoly ka nisakana azy tsy hiasa , dia notorahany ny fitoeran-dranomaintiny ilay devoly , ka namela loto teo amin ' ny rindrina izany , izay mbola azo jerena ankehitriny .
Rehefa afaka roa taona latsaka niafina i Lotera dia niverina tany amin ' ny efitrano fitokanana tao Wittenberg , izay tsy nilaozany intsony hatramin ' izany fotoana izany sady tsy nahatsapany intsony fanahiana .
Niely tamin ' ny tanàn-dehibe manodidina maro ny Refôrmasiôna , ka niteraka firaisan-kina alemàna tsy resin ' i Karl V , izay sahirana tamin ' ny ady ara-tafika tamin ' i Frantsa .
Tamin ' ny fivoriana natao tao Speyer ( frantsay : Spire ) tamin ' ny Avrily 1529 dia niezaka nandray an-tanana ny raharaha ny andriamanjaka , nefa notsenain ' ny fanoheran ' ny andriandahy enina sy tanàn-dehibe 14 izay nanambara mazava ( protest ) ny hampakatra ny raharaha amin ' ny kônsily raha mitady hiala amin ' ny didy navoaka tao Worms ny emperora .
Ny fivoriana natao tao Augsburg tamin ' ny taona 1530 izay namakian ' i Philipp Melanchthon ny Kônfesiôna Aogostana , dia nanamafy ny fanoheran ' ny andriandahy prôtestanta maro , izay nikambana tao amin ' ny `` fivondronana ara-miaramilan ' i Schmalkalden '' ( alemàna : Schmalkaldischer Bund ) tamin ' ny taona 1531 .
Ny mpitsikera dia manome tsiny an ' i Lotera noho izy nanangana fivavahana tsy an ' ny vahoaka .
Nanome tsiny azy noho ny fihetsiny nandritra ny adin ' ny tantsaha alemàna ( 1524-1525 ) , izay fikomiana nateraky ny fahantrana nefa koa misy ifandraisany amin ' ny resaka fivavahana sy amin ' ny fisahiranana manakaiky ny fisahiranan ' i Lotera ( maro amin ' ny mpitarika ilay hetsika no Anabatista ) .
Tamin ' ny Avrily 1525 dia nanao teny mafy dia mafy i Lotera raha nilaza fa mankasitraka ny famaizana tsy misy indra fo an ' ilay fikomiana .
Nisy olona 100 000 no maty tamin ' izany .
Amin ' i Lotera dia fikomiana amin ' Andriamanitra tenany ny fikomiana amin ' ny andriamanjakany : Andriamanitra no nanome ny olona sasany ny tombontsoa manokana ahafahana manapaka ary na dia mety ho olon-tsy marina aza ny mpanapaka dia tsy ho diso hevitra Andriamanitra .
Raha tapahin ' ny andriamanjaka lozabe ny vahoaka dia fanasaziana avy amin ' Andriamanitra izany .
Tamin ' ny taona 1522 tao Wittenberg , nandritra ny tsy fahafahany niala tao amin ' ny tranobe tao Wartburg , dia nafana fo i Andreas Bodenstein von Karlstadt ka nanala tanteraka ny fanaovana lamesa ahitana ankolaka fisoronana , ka nanatanteraka ny fandraisana ny fanasan ' ny Tompo tamin ' ny alalan ' ny singa roa ( ny mofo sy ny divay ) sady namporisika ny olona mba hanao tsinontsinona ny fanehoam-panoloran-tena ataon ' ny vahoaka sy ny fanajana ny sary masina .
Na dia mpitahiry ny fombam-pivavahana nolovaina hatry ny ela aza i Lotera sady tsy te hantsoina amin ' ny anarana hoe loterana fa kristiana ihany , i Lotera dia nampandroso ilay fiangonam-baovao tamin ' ny fanarahana lalana manalavitra hatrany ny fombam-pivavahana rômana .
Nofoanany ireo sakramenta `` tsy araka ny Filazantsara '' ( ka tsy notazomina afa-tsy ny batisa sy ny eokaristia , na dia voatazona ihany ny fanaovana fanambaràm-pahotana ( kônfesy ) tamin ' ny toerana maro ) , ny fanafoanana -- noho ny antony ara-teôlôjia sy ara-pitondran-tena -- ny voadin ' ny moanina sy ny fitovoan ' ny pretra , ny fifidianana pastora ataon ' ny fiangonana isan-toerana , ny fanaovana ny fiteny alemàna ho fiteny amin ' ny litorjia ( 1526 ) , sns .
Na dia tsy nankasitraka ny fialan ' ny monka ( na moanina ) haingana avy tao amin ' ny toeram-pihibohana tao Wittenberg aza i Lotera , rehefa nandalina ny amin ' ny voadin ' ny monka , dia nanamafy ny fanamasinana ny fiainam-panambadiana sady nanambady relijiozy niala atao hoe Katharina von Bora tamin ' ny taona 1525 .
Niterahany zaza enina izany fanambadiana izany .
Tamin ' ny taona 1534 no nahavitan ' i Lotera ny fandikana ny Baiboly izay fantatra amin ' ny anarana hoe `` Baibolin ' i Lotera '' .
Tamin ' ny taona 1544 dia lasa fanjakana loterana ny Fanjakan ' i Soeda .
Tamin ' ny taona 1559 dia nanorina ny anglikanisma ny mpanjakavavy Elisabeth I , ary nisy ny fivoriana ( sinôda ) voalohan ' ny Fiangonana nohavaozina .
Nararin ' ny fahatsentseman ' ny voa izy ary matetika tratran ' ny faharerahan-tsaina sy ny fanahiana be ( tamin ' ny taona 1527 , 1528 , 1537 ary 1538 ) ka mety noho ny fahafatesan ' ny zanany vavy Madalena izany na noho ny fifandirana ara-pivavahana teo amin ' ny samy Prôtestanta .
Tsy nampihena ny fahafahany manohy ny adiny anefa izany .
Ny mpifanandrina lehibe taminy dia ny papa .
Maty i Martin Lotera rehefa avy nanambara ny finoany , fony izy tany Eisleben , tanàna nahaterahany , mba hampiravina ny tsy fifanarahana teo amin ' ny mpitondra tao amin ' ny kôntean ' i Mansfeld .
Milevina ao anatin ' ny Fiangonan ' ny Olo-Masina ( alemàna : Schlosskirche ) ao Wittenberg i Lotera sy i Philipp Melanchthon .
Teôlôjian ' ny hazo fijaliana ny an ' i Lotera fa tsy teôlôjian ' ny voninahitra .
Amin ' ny alalan ' ny fahasoavana madiodio sy ny finoana irery no amonjena ny olombelona .
Mandresy lahatra ny olombelona hiaiky ny fahotany ny Fanahy Masina ka mitarika azy ho amin ' ny fibebahana .
Manambara i Lotera fa miasa amin ' ny olombelona amin ' ny fomba roa Andriamanitra , dia amin ' ny alalan ' ny Lalàna sy amin ' ny alalan ' ny Filazantsara ( na Evanjely na Vaovao mahafaly ) .
Ny Lalàna dia manondro ny zavatra andidian ' Andriamanitra , indrindra araka ny raketin ' ny didy folo sy ny fitsipi-pitondran-tena maro .
Ny olona rehetra dia afaka mahalala ny Lalàna amin ' ny alalan ' ny feon ' ny fieritreretany sy ny lovantsofina momba ny fitodran-tena izay hita ao amin ' ny kolontsaina misy azy , na dia simba noho ny fahotana aza ny fahazoana izany , tsy miankina amin ' ny zavatra mandresy lahatra azy araka ny fivavahana arahiny anefa izany .
Misahana anjara asa roa ny Lalàna .
Ny voalohany dia ny fanomezana fahafahana ny olona tsirairay hampaharitra ny filaminana eo amin ' ny tontolony sy ny fiarahamonina misy azy ary eo amin ' ny fiainany , na dia eo aza ny elanelana mampisaraka azy amin ' Andriamanitra sy amin ' izao tontolo izao sy amin ' ny mpiara-belona aminy ary amin ' ny tenany ihany noho ny fahotana tamin ' ny fototra .
Faharoa , ny Lalàna dia ahafahan ' ny olombelona mahatsapa ny filana famelam-pahotana , ka mitarika azy ireo ho any amin ' i Kristy izany .
Andriamanitra dia miasa amin ' ny olona amin ' ny alalan ' ny Filazantsara izay manambara fa nanolotra ny Zanany ho famonjena ny olona .
Ny Filazantsara no mahatonga ny finoana handraisana ny famelan-keloka sy ny fiainana ary ny famonjena atolotr ' i Kristy amin ' ny alalan ' ny hazo fijaliana .
Tsy toy ny Lalàna ny Filazantsara izay manambara ny fanomezan ' Andriamanitra tsy mitaky afa-tsy ny faneken ' ny olona tsirairay an ' izany .
Olo-masina izy ireo raha matoky ny fahasoavan ' Andriamanitra fa tsy mitoky amin ' ny zava-bitan ' ny tenany .
Ny fahotana anefa dia hita ao amin ' ny Fiangonana sy eto amin ' izao tontolo izao , ka tsy fenitra halain-tahaka amin ' ny fitondran-tena ny olona masina fa mpanota manaiky ny fahasoavan ' Andriamanitra .
Amin ' i Lotera , na ny olona mendri-kaja indrindra , na ny olo-meloka indrindra dia samy mila famelan-keloka avy amin ' Andriamanitra .
Ny olombelona dia tsy afaka hahafantatra ny sitrapon ' Andriamanitra amin ' ny alan ' ny filôzôfia na ny fitsipi-pitondrantena .
Tokony hiaiky ny olombelona fa tsy afaka hahita an ' Adriamanitra izy raha tsy tapa-kevitra ny hampahalala ny tenany Andriamanitra .
Ambaran ' Andriamanitra ao amin ' ireo teny manjavozavon ' ny toriteny ny fahendren ' Andriamanitra , ambarany ny fahefany amin ' ny alalan ' ny fijaliana , ary ambarany ny hevitra miafin ' ny fiainana amin ' ny alalan ' ny fahafatesan ' i Kristy teo amin ' ny hazo fijaliana .
Ao amin ' ny boky Dein Ruf ist dein Beruf ( `` Ny asanao no fiantsoana anao '' ) dia nilaza izy fa ny fiantsoana ny tsirairay dia tsy ny hitady an ' Andriamanitra ao amin ' ny trano fihibohan ' ny monka fa ny hohita vatana eo amin ' izao tontolo izao .
Izao no dikan ' izany : `` Nantsoina hiaina asa iray ianao '' .
`` Vonjeo amin ' ny fahamarinanao aho ! ''
( Sal .
Ny hany fifamatorana tokana misy eo amin ' Andriamanitra sy ny olona dia ny finoana .
Ny asa tsara fotsiny dia tsy afaka manao na inona na inona : tsy misy ilana azy ny fahalalahan-tanana , ny fiantrana , ny fitiavam-bavaka ... raha tsy manam-pinoana ny tena .
Tokony miantoraka amin ' Andriamanitra isika mba hahatsapa finoana ; ny asa dia manaraka hoazy , toy izany koa ny famonjena .
Ny teôlôjia loterana dia miompana amin ' Andriamanitra Ray raha ny katôlisisma tamin ' izany fotoana izany nitodika amin ' i Kristy mpanelanelana , ka miompana amin ' i Kristy .
Tamin ' ny voalohany dia tsy dia niraharaha ny Bokin ' i Estera , ny Epistily ho an ' ny Hebreo , ny Epistilin ' i Jakoba , ny Epistilin ' i Joda , ary ny Bokin ' ny Apôkalipsy i Lotera .
Nolazainy hoe `` epistilim-bozaka '' ny Epistilin ' i Jakoba ; araka ny fiheverany dia tsy miresaka firy ny amin ' i Kristy sy ny asa fanavotana nataony ireo boky ireo .
Mafy koa ny fitenenany momba ny Bokin ' ny Apôkalipsy , raha niteny izy fa tsy tsapany velively ny maha vokatry ny Fanahy Masina an ' io boky io .
Nampiahiahy azy ny maha voasoratry ny Apôstôly ny Epistily ho an ' ny Hebreo , ny Epistilin ' i Jakoba , ny Epistilin ' i Joda , ary ny Apôkalipsy , ka nilazany fa ny maha kanônika azy ireo dia tsy neken ' ny olon-drehetra tao amin ' ny Fiangonana voalohany ( ireo no atao hoe antilegômena ) .
Na dia izany aza dia tsy nesorin ' i Lotera avy tao amin ' ny fanontany ny Soratra Masina ireo boky ireo .
Niova ny fomba fijeriny momba ny sasany amin ' ireo boky ireo taona vitsy taty aoriana .
Napetrak ' i Lotera teo anelanelan ' ny Testamenta Taloha sy ny Testamenta Vaovao ny boky ataony hoe `` apôkrifa '' .
Ireo boky ireo dia hita ao amin ' ny Septoajinta grika nefa tsy hita ao amin ' ny lahatsoratra masôretika hebreo .
Nankininy tamin ' i Phillip Melanchton sy i Justus Jonas ny fandikana ireo boky ireo .
Tsy hita ao amin ' ny lisitry ny boky tao amin ' ny dikan-tenin ' ny Testamenta Taloha tamin ' ny taona 1523 ireo boky ireo , ka nomena ny anarana hoe `` apôkrifa '' .
Tao amin ' ny fanontana tamin ' ny taona 1534 dia nilaza i Lotera fa ambany lanja noho ny Soratra Masina ireo boky ireo , nefa ilaina sady tsara vakina ihany .
Nantsoina amin ' ny teny hoe `` choral '' ny hira noforonin ' i Lotera ka lasa ivon ' ny litorjia prôtestanta , ary ny fiantraikan ' izany tamin ' ny fandrosoan ' ny mozika alemàna dia tsapa nandritra ny taona maro .
Nanana ny anjara toerany lehibe i Lotera teo amin ' ny sanganasan ' i Johann Sebastian Bach izay nampiasa ny lahatsoratr ' i Lotera hatao tonon ' ny feonkira miisa 38 .

Asio rohy manketo ny lahatsoratra hafa misy fifandraisana amin'ny lazain ' ity lahatsoratra ity .
Manao pôtilita sy filôzôfy amerikana , i Thomas Jefferson niteraka tamin'ny 18 Aprily 1743 tany Shadwell ary maty tany Monticello tamin'ny 1826 .
Izy no filoha faha telo ny Etazonia , nihiditra filoha tamin'ny 1801 izy , dia tapitra tamin'ny 1809 ny mandat-ny .
Filôzôfy , mpamorina sy mpanao trano i Thomas Jefferson ary tsy nasitriny ny fitiavany frantsay .
Nanana voly be mihintsy izy any Virginia , ary nanana andevo betsaka izy .
Kanefa izy nitolona ho an'ny fanohanana ny Déclaration des Droits de l'homme anatin'ny firenenany .
Nanangeza ny fivelaran ' i Etazonia i Thomas Jefferson tamin'ny nividy ny Louisiana .
An'isan'ny fianakavina manan-karena ny ray aman-dreniny : Peter Jefferson sy Jane Randolph .
Laha matoa-na amin'ny fianakavina manana zanaka folo i Thomas Jefferson .
Topon-na voly iray i rainy any amin'ny kaontia ny Albemarle .
Tian'ny rainy ambony fianarana ny zanany Thomas .
Tamin'ny 1752 , mandeha any am-pianarana hetin ' i William Douglas i Thomas Jefferson , ary nampianatra azy fiteny maro : fiteny latina , fiteny grika taloha sy fiteny frantsay .
Tamin'ny nahafatesan ' i rainy tamin'ny 1757 ( 14 taona i T.J tamin'io andro io ) , nandovan'ilay voly sy ny andevo aman-polo i Thomas Jefferson .
Nihanatra ny siansa natoraly sy ny tantara i Thomas Jefferson any Fredericksburg , nampianarin ' i James Maury .
Nanomboka nihanatra tany amin'ny College of William and Mary any Williamsburg i Thomas Jefferson tamin'ny 1760 , ary tany izy nihanatra ny bôtanika , ny fidinihan-tsaritany , ny grika , ny latina , ny right , ny tantara sy ny filôzôfia ) .
Manatsara ny frantsay izy tany .
I William Small , ny mpampianatra toe-tsainan ' i Thomas Jefferson , nanome azy tsirony amin'ny mpanoratra John Locke , Francis Bacon , Isaac Newton ary ampianarin ' i W. Shell mampiasa ny fisalasalana ara-paika izy .
Nahazo diplôma i T.J tamin'ny 1762 .
Tamin'ny 1767 , nahazo seza any amin'ny toeran ' i mpanan-karena ny Virginia i Thomas Jefferson hatramin'ny 1775 .
Fa eo aorian'ny fimaizan'ny tranom-pianakavinany , nanamboatra trano afa tany Monticello ( ankehitriny ) i Jefferson .
Nanam-bady vehivavy maty-vady i Jeffferson : i Martha Wayles Skelton ; ary nanana zanaka enina izy : i Martha ( 1772-1836 ) , i Jane ( 1774-1775 ) , zaza maty teo am-pahaterahana ( 1777 ) , i Mary ( 1778-1804 ) , i Lucy Elisabeth ( 1780-1781 ) ary i Lucy Elisabeth II ( 1782-1784 )

I Ptôlemaiôsy IV na Ptôlemaiôsy IV Filôpatôra dia mpanjaka sy faraon ' i Egipta teo anelanelan ' ny taona 222 tal .
J.K. sy ny taona 204 tal .
J.K. , avy amin ' ny fianakaviana lagida .
Nandimby an ' i Ptôlemaiôsy III Evergetesy rainy izy sady nodimbiasin ' i Ptôlemaiôsy V zanany .
Tamin ' ny fanapahany no nanombohan ' ny fihemoran ' i Egipta ptôlemaika , noho izy tsy niraharaha afa-tsy ny filalaovana sy ny fihaingoana fa tsy ny hampandoso ny fanjakana sy ny vahoakany .
Teraka tamin ' ny taona 244 tal .
J.K. sy maty tamin ' ny taona 204 tal .
J.K. izy .
Atao hoe Πτολεμαῖος Φιλοπάτωρ / Ptolemaios Philopatôr io anarana io amin ' ny teny grika .
Ny hoe Philopatôr dia midika hoe `` tia ray '' .

I Ptôlemaiôsy VII na Ptôlemaiôsy VII Eopatôra na Ptôlemaiôsy VII Neôsy Filôpatôra dia faraonan ' i Egipta avy amin ' ny fianakaviana lagida , izay nanjaka tamin ' ny volana Jolay 145 tal .
J.K. hatramin ' ny taona 144 tal .
J.K. Tamin ' ny faha-13 taonany dia nifampizara ny fitondrana tamin-drainy izy ary lasa nandova ny fanjakana rehefa maty rainy tamin ' ny taona 145 tal .
J.K. Noho izany dia ny reniny no nisahana vonjimaika ny fanapahana ny fanjakana mandra-pahatanterahan ' ny fanambadiany amin ' i Ptôlemaiôsy VIII Evergetesy II Trifôna rahalahin-drainy sady mpanjakan ' i Kirena any Kirenaika .
Te haka ny fiandrianan ' i Egipta i Ptôlemaiôsy VIII ka nampamono an ' i Ptôlemaiôsy VII tamin ' io taona io ihany .
Ny mpahay tantara sasany dia mihevitra fa tsy azo lazaina ho tena nanjaka tokoa i Ptôlemaiôsy VII ka tsy tokony homena ilay anaram-boninahitra mitondra an ' io laharana io .
Izany no mety hahitana ny soratra hoe `` Ptôlemaiôsy VII Evergetesy II Trifôna '' ( misy ny laharana faha-VII fa tsy ny faha-VIII ) .
Zanaka lahy faharoan ' i Ptôlemaiôsy VI Filômetôra tamin ' i Kleôpatra II Filômetôra Sôteira izy .
Amin ' ny teny grika dia atao hoe Πτολεμαῖος Νέος Φιλοπάτωρ / Ptolemaĩos Néos Philopátōr izy , ka ny hoe Néos Philopátōr dia midika hoe `` vaovao tian-drainy '' .
Tsy tokony hafangaro amin ' i Ptôlemaiôsy Eopatôra rahalahiny i Ptôlemaiôsy VII Eopatôra .

I Joany Mpanao Batisa na Joany Baptista na Jaona Mpanao Batisa dia olo-malaza eo amin ' ny kristianisma ary mpaminanin ' ny finoana silamo .
Amin ' ny teny hebreo dia atao hoe יוחנן / Yohanan izy .
Ara-tantara , ny fisiany dia hamarinin ' ny andalan-teny avy amin ' i Flavio ​​​​Jôsefa .
Mpitory teny jiosy izy tamin ’ ny andron ’ i Jesoa .
Ny Filazantsaran ' i Joany dia manondro ny toerana niasany eo amoron ' i Jordana sy ao Betania any an-dafin ' i Jordana .
Mety nitoetra fotoana kelikely tao amin ' ny manodidina azy i Jesoa , ka tao no nitaona ny apôstôliny voalohany .
Ny filazantsara sinôptika dia mampiray ny fiandohan ' ny asan ' i Jesoa amin ' ny fampigadrana an ' i Jaona .
Nitombo hatrany ny mpihaino an ’ io mpaminany apôkaliptika io , ka nanaitra an ' i Herôda Antipasy , izay natahotra sao hiteraka fikomiana , rehefa nahita azy nanangona ny mpomba azy .
Araka ny filazantsara sinôptika dia novonoina ho faty i Joany satria nanakiana ny fanambadian ' i Antipasy an ' i Herôdiasy .
Ao amin ’ ny kristianisma , i Joany Batista no mpaminany nanambara mialoha ny fiavian ' i Jesoa sy nanao batisa azy teo amoron ’ i Jordana , ary namela ny mpianany sasany hiaraka aminy .
Mpialoha lalana ny Mesia i Joany izay aseho ao amin ' ny filazantsara sinôptika fa manana toetra maro itoviany amin ' i Elia mpaminany , izay tsy voalaza ao amin ' ny Filazantsara araka an ' i Joany .
Ny Katôlika dia manao azy ho olomasina ary manokana fety roa ho azy : ny 24 Jona , izay fahatsiarovana ny nahaterahany , napetraka enim-bolana alohan ' ny Nôely na Krismasy mba hifanaraka amin ' ny tantaran ' ny fahazazan ' i Jesoa ao amin ' ny Evanjely nosoratan ' i Lioka , ary ny 29 Aogositra , izay ankalazana ny fahatsiarovana ny fanapahan-doha azy .
Ny mandeisma dia manao azy ho mpaminany lehibe indrindra .
Ny Mozilmana dia manao azy ho mpaminany taranak ' i 'Imrān .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Yoweri Kaguta Museveni dia mpanao pôlitika ogandey , filohan ’ ny Repoblikan ’ i Oganda nanomboka tamin ’ ny taona 1986 .
Teraka tamin ’ ny taona 1944 izy .
Teraka tao Ntungamo ( ao amin ’ ny faritra atsimo andrefan ’ i Oganda ) i Yoweri Kaguta Museveni .
Zanaky ny mpanan-tany be , ao amin ’ ny vondrona Baniankôle , izy .
Mba ho fanomezam-boninahitra ny antokon-tafika faha-7 ao amin ’ ny tafiky ny mpanjana-tany britanika atao hoe `` Abaseveni '' no nanomezana azy ny anarana hoe Museveni .
Tao amin ’ io antokon-tafika io izy no nanompo niaraka amin ’ ny Ogandey anarivony maro nandritra ny Ady Lehibe Faharoa .
Nianatra tao amin ’ ny sekolin ’ i Ntare izy avy eo nandalina siansa pôlitika sy toekarena tao amin ’ ny Oneversiten ’ i Dar es-Salaam any Tanzania tamin ’ ny taona 1967 hatramin ’ ny taona 1970 .
Niditra tao amin ’ ny fikambanan ’ ireo saro-piaro amin ’ ny tanindrazana henjam-pihetsika izy ka lasa filohan ’ ny Front des étudiants africains révolutionnaires ( USARF ) .
Nifanerasera amin ’ ny mpikambana ao amin ’ ny Front de libération du Mozambique ( Frelimo ) , izay niady tamin ’ ny fahefana mpanjana-tany pôrtogey , koa izy ary nianatra ny paika momba ny ady anaty akata tamin ’ izy ireo .
Tamin ’ ny taona 1970 dia nody tany Oganda i Yoweri Museveni ka niditra tao amin ’ ny fitondran ’ ny filoham-pirenena Milton Obote .
Taorian ’ ny fanonganam-panjakana nataon ’ i Idi Amin Dada tamin ’ ny taona 1971 dia nandrositra any Tanzania izy ka nitarika ady anaty akata izay notohanan ’ ny tafika tanzaniana .
Niverina tao Oganda izy tamin ’ ny taona 1979 raha voaongana ny fitondrana lian-dran ’ i Idi Amin Dada vokatry ny fidiran ’ ny tafik ’ i Tanzania an-tsehatra .
Tafatsangana indray ny governemanta sivily .
Nankasitrahin ’ ny vahoaka i Yoweri Museveni sy ny antokony Mouvement patriotique ougandais , nefa i Milton Obote no lany tamin ’ ny fifidianana nanjakan ’ ny hosoka sy ny hala-bato tamin ’ ny taona 1980 .
Nisitaka tany amin ’ ny toeram-ponenany any Andrefana i Yoweri Museveni ka nangana ny National Resistance Army ( NRA ) tamin ’ ny taona 1981 .
Rehefa rava ny fitondran ’ i Obote ka azon ’ ny NRA i Kampala dia niakatra teo amin ’ ny fitondrana i Yoweri Museveni tamin ’ ny volana Janoary 1986 .
Niezaka hamerina ny fandriam-pahalemana ao Oganda , izay potiky ny ady an-trano , sy hampiainga indray ny teokarena i Yoweri Museveni .
Nanangana governemantan ’ ny firaisam-pirenena ahitana solontenan ’ ny foko maro ao Oganda izy .
Nosarahiny ny resa-pivavahana sy ny resaka pôlitika izay nifangaroharo tao Oganda .
Tsy nankasitraka ny fisian ’ ny antoko maro , izay noheveriny fa niteraka ny ady an-trano nahatonga ra mandriaka nandritra ny ampolo-taona maro teo amin ’ ny firenena , izy .
Nasandrany avo ny lamina tsy ahitana antoko pôlitika .
Niova pôlitika izy taty aoriana ka nampanjaka ny liberalisma ary nanohana azy noho izany i Etazonia sy ny mpamatsy vola tandrefana .
Nitarika ny Firaisambe Afrikana ( Organisation de l ’ unité africaine , OUA ) izy tamin ’ ny taona 1991 hatramin ’ ny 1992 ka lasa filamatra maneho ny mpitondra afrikana ao amin ’ ny taranaka vaovao .
Tamin ’ ny fifidianana natao tamin ’ ny taona 1996 izy dia tsy nisy mpifaninana ka lany tamin ’ ny 74 % n ’ ny vato .
Ny tenantenan ’ ireo taona 1990 dia kihon-dalana teo amin ’ ny paikady ara-pôlitikan ’ i Yoweri Museveni , izay nanana fikendrena hanitatra ny fanjakany ivelan ’ i Oganda , ary ny ao anatiny kosa dia nivaona tsikelikely ny fitondrany ka nanjaka ny kolikoly .
Nanohana ny lehiben ’ ny mpioko roandey Paul Kagame izy .
Avy eo nandray anjara betsaka tamin ’ ny fanozongozonana ny fitondran ’ i Mobutu Sese Seko tao Zaira ( Repoblika Demôkratikan ' i Kôngô ankehitriny ) .
Nanameloka azy oho izany ny fianakaviambe iraisam-pirenena noho izany fidirany an-tsehatra tany amin ’ ny Repoblika Demôkratikan ' i Kôngô izany .
Rehefa tsapany fa maro mpanakiana sady mandany vola sy olona izany ady izany dia niala avy tao amin ’ ny Repoblika Demôkratikan ' i Kôngô miandalana ny andian-tafika ogandey nanomboka tamin ’ ny taona 2001 .
Nanao sonia fifanaraham-pandriam-pahalemana Repoblika Demôkratikan ' i Kôngô izy tamin ’ ny volana Septambra 2002 .
Tao Oganda , nitombo hatrany ny fahalemen ' i Yoweri Museveni ary tamin ’ izany koa dia nitombo hery ny mpanohitra izay avy ao amin ’ ny MNR ihany .
Nankininy tamin ’ ny tafika ny fitondrany .
Nomeny andraikitra lehibe tao amin ’ ny fitodrana ny fianakaviany .
Lany ho filohan ’ ny Repoblika indray izy tamin ’ ny nahazoany 69,3 % tamin ’ ny taona 2001 nefa nitombo ny fanerena azony tamin ’ ny fianakaviambe iraisam-pirenena izay te hampizotra an ’ i Oganda mankany amin ’ ny demôkrasia .
Nampanao fitsapan-kevi-bahoaka ka nahalany ny fiverenana amin ’ ny fisian ’ ny antoko pôlitika maro izy tamin ’ ny volana Jolay 2005 , nefa nampanovainy ny lalàmpanorenana mba hahafahany milatsaka hofidina fanintelony .
Tamin ’ ny fitondrany dia afaka nirehareha amin ’ ny fampitsaharana ny ady an-trano sy ny fifandrafiana ara-poko izy , indrindra koa tamin ’ ny fampandrosoana ny toekarena sy ny ezaka nataony hiadiana amin ’ ny aretina sida ary ny fikarakarany ny fampianarana .
Na dia izany aza dia mbola miatrika ny ady atao amin ’ ireo fiokoana tarihin ’ ny Lord ’ s Resistance Army ( LRA ) izay mamotika ny faritra avaratra ao Oganda izy .
Ny fampielezan-kevitra nataon ' i Yoweri Museveni mialoha ny fifidianana tamin ’ ny volana Febroary 2006 dia nanjakan ’ ny fihenjanan ’ ny fitondrana , izay nampiseho hery famoretana sy fampitahorana tsy nisy toa azy hatramin ’ izay , nikendreny an ' i Kizza Besigye mpifanandrina aminy ao amin ’ ny Forum pour le changement démocratique ( FCD ) .
Izany fivaonan ’ ny fitondrana izany dia nanaratsy endrika an ’ i Oganda teo amin ’ ny sehatra iraisam-pirenena ka nampihena ny fanampiana avy any ivelany izay ilaina amin ’ ny fampandrosoana ny toekaren ’ i Oganda .
Lany indray tamin ’ ny 60,75 % n ’ ny vato izy tamin ’ ny fifidianana natao teo ambany fanarahamason ’ ny finakaviambe iraisam-pirenena tamin ' io taona 2016 io , izay nahitana tsy fanaraha-dalàna nefa tsy dia nahitana hosoka be loatra .

Teraka tamin ' ny 30 Mey 1974 izy .
Talohan ' ny nidiran-dRajoelina tamin ' ny pôlitika dia nirotsaka tamin ' ny fandraharahana teo amin ' ny sehatra tsy miankina i Rajoelina , anisan ' izany ny orinasa mpanao pirinty sy dokam-barotra antsoina hoe Injet tamin ' ny taona 1999 sy ny tambajotran ' ny radiô sy fahitalavitra Viva tamin ' ny taona 2007 .
Izy no nanangana ny antoko politika Tanora Gasy Vonona ( TGV ) ary lany ho ben ' ny tanànan ' Antananarivo nandritra ny herintaona , nanomboka tamin ' ny 12 Desambra hatramin ' ny 3 Febroary 2009 mialoha ny namindrany ny fahefana amin ' i Michèle Ratsivalaka izay nosoloina koa an ' i Edgard Razafindravahy avy any Ambohimalaza toa an ' i Rajoelina .
Nandritra izany dia nitarika ny hetsika nanoherana ny filoha Marc Ravalomanana izay ka niafara tamin ' ny krizy pôlitika tamin ' ny taona 2009 izany .
Notendren ' ny filankevitra miaramila ho filohan ' ny Fahefana Avon ' ny Tetezamita ( FAT ) i Rajoelina , tamin ' ny alalan ' ny hetsika izay nosokajin ' ny fianakaviambe iraisam-pirenena ho fanonganam-panjakana .
Nanao fianianana amin ' ny maha filohan ' ny Tetezamita azy izy tamin ' ny 21 Marsa 2009 na dia tsy nankatoavin ' ny fianakaviam-be iraisam-pirenena aza izany .
Noravan-dRajoelina ny Antenimieran-doholona sy ny Antenimieram-pirenena , ary namindra ny fahefan ' izy ireo tamin ' ny rafitra vaovao isan-karazany miandraikitra ny fanaraha-maso ny tetezamita mankany amin ' ny fahefana vaovao manaja ny lalàmpanorenana .
Nifanohitra tamin ' ny dingana nateraky ny fanelanelanana iraisam-pirenena izay nikendry ny hananganana governemanta tetezamita izany .
Nankatoavin ' ny mpifidy ny lalàmpanorenana vaovao tamin ' ny fitsapan-kevi-bahoaka nahabe resaka tamin ' ny Nôvambra 2010 , izay nampiditra an ' i Madagasikara ao amin ' ny Repoblika fahefatra .
Nitana ny maha filohan ' ny FAT azy hatramin ' ny fifidianana solombavambahoaka tamin ' ny taona 2013 i Andry Rajoelina ka tsy nametra-pialana raha tsy tamin ' ny taona 2014 .
Nandrombaka ny fifidianana filoham-pirenena tamin ' ny taona 2018 izy ary nanao fianianana ho filohan ' i Madagasikara tamin ' ny 19 Janoary 2019 .
Tafiditra tao anatin ' ny fe-potoam-piasany ny valanaretina Covid-19 teto Madagasikara , izay nampielezany vaovao diso sy nampandrosoany fitsaboana tsy voaporofo momba ity aretina ity .
Namely ny firenena koa ny krizy ara-tsakafo tamin ' ny 2021 sy ny rivodoza Batsirai .
Merina avy ao afovoan-tanin ' i Madagasikara izy .
I Andry Rajoelina dia zanakalahy tokana , manana 04 anabavy efatra .
Tao Antsirabe avy eo tao Antananarivo no nandaniany ny fahazazany .
I Mialy Razakandisa , izay zanakavavin ' i Nicole Razakandisa , vehivavy mpandraharaha ( maty tamin ' ny taona 2012 ) izyno vadiny .
Talohan ' ny nandehanan ' i Mialy ho any Paris ( Frantsa ) ka nitoerany any nandritra ny enin-taona tamin ' ny fianarany momba ny fitantanana sy ny fitantanam-bola , no nanaovana ny fifamofoana .
Tamin ' ny taona 2000 no nanatanterahan ' izy ireo ny fananambadiany .
Teny amin ' ny Katedralin ' Andohalo no nanatanterahana ny lanonana izay nahitana mofomamy mariazy mirefy 4 m miendrika lalamby .
Manan-janaka miisa telo mianadahy izy ireo , roa lahy sy vavy tokana , dia i Arena ( teraka tamin ' ny taona 2001 ) sy i Ilontsoa ( teraka tamin ' ny taona 2004 ) ary i Andrialy ( teraka tamin ' ny taona 2005 ) .
Nitarika an ' ity vondrona ity sady nanao hetsika ara-kolontsaina isan-karazany .
Tamin ' ny taona 1994 dia nanomboka ny asany amin ' ny maha mpandraharaha hetsika azy i Andry Rajoelina .
Tamin ' ny taona 1998 , niaraka tamin ' ny fanohanan ' ny orinasa Fiaro , sampan ' ny orinasa fiantohana ARO , izay an ' ny fanjakana , dia namorona ny orinasam-panontana printy nomerika sy fitantanana takela-by fametahana dokam-barotra Injet izy , ary lasa tompony 100 % taty aoriana .
Ity no orinasa voalohany eto Madagasikara nahazo teknôlôjia fanontana printy amin ' ny velarana lehibe dia lehibe , izay nahafahany nanjaka haingana eo amin ’ ny tsenan ’ ny fampirantiana dokam-barotra .
Voafidin ’ ny gazetiboky Eco-Austral ho mpitantana mahay indrindra tamin ' ny taona 2000 izy .
Tamin ’ ny taona 2003 dia nosafidin ' ny Banque Nationale de l'Industrie ( BNI ) ho mpitantana tsara indrindra tamin ’ io taona io i Andry Rajoelina , ary nahazo findramam-bola amin ' ny zana-bola aotra tamin ’ ity banky ity ho valisoany .
Tamin ' ny taona 2013 no nanaovany fangatahana zom-pirenena frantsay ka tamin ' ny taona 2014 no nahazoany izany .
Nivoaka ny didim-panjakana nosoniavin ' ny praiminisitra frantsay Manuel Valls sy ny minisitry ny atitany frantsay Bernard Cazeneuve , tamin ' ny 19 Nôvambra 2014 tamin ' io taona io .
Niseho tao amin ' ny gazetim-panjakana frantsay tamin ' ny 21 Nôvambra 2014 ny fanapahan-kevitra momba izany .
Tsy nambarany na tamin ' ny Malagasy izany ary tsy nanao fanambaràna momba izany koa izy tamin ' ny fametrahany ny antontan-taratasy filatsahan-ko fidina ho filoham-pirenena ka afaka nilatsaka soa aman-tsara .
Taty amin ' ny volana Jona 2023 vao nivoaka tao amin ' ny tambajotran-tserasera sy nohamafisin ' ny fampahalalam-baovao frantsay ny porofo momba io fananany zom-pirenena frantsay nangatahina io .
Niteraka resabe sy ady hevitra teo amin ' ny mpanao pôlitika sy ny mpahay lalàna ary ny mpanaraka ny raharaham-pirenena malagasy izany zavatra izany , ka tao ny nanamaivana izany noho ny fiheverany fa efa tsy nampiharina hatry ny ela ny lalàna malagasy momba ny maha olom-pirenena , ka sady Malagasy no Frantsay i Andry Rajoelina hoy izy ireo .
Ao koa ireo nihevitra fa efa tsy Malagasy i Andry Rajoelina izay nanomboka nitondra an ' i Madagaskara amin ' ny maha filohan ' ny Repoblika azy tamin ' ny taona 2019 , ka tokony hametra-pialana na hesorina fa mpamadika tanindrazana .
Nanambara ny tenany ho tsy miankina sy tsy mikambana amin ' ny mpanohitra izy .
Ben ' ny tanànan ' Antananarivo izy hatramin ' izay ka hatramin ' ny 3 Febroary 2009 , mialoha ny nametrahany ny fahefana amin ' i Michèle Ratsivalaka izay nosoloina koa an ' i Edgard Razafindravahy avy any Ambohimalaza toa azy .
Nanomboka ny 17 Mey 2008 ny fanamboarana ny lapan ' ny tanàna .
Nanambara izy fa misakantsakana ny fanatanterahany ny andraikiny eo amin ' ny fitantanan-draharaha sy ny fitantanam-bola ny zavatra ataon ' ny fitondram-panjakana .
Io no fiandohan ' ny fifandonana teo amin ' i Andry Rajoelina sy i Marc Ravalomanana .
Tamin ' ny 17 Desambra 2008 , taorian ' ny fanakatonan ' ny fanjakana ny fahitalavitra Viva TV , taorian ' ny fandefasana ny tafatafa nataon ' ny filoha teo aloha Didier Ratsiraka , dia nitaky ny hanokafana an ' ilay fahitalavitra i Andry Rajoelina ary namoaka teny fampitandremana farany , izay lany fe-potoana tamin ' ny 13 Janoary 2009 .
Nanao ny fianianana amin ' ny maha filohan ' ny Tetezamita azy i Andry Rajoelina tamin ' ny 21 Marsa 2009 na dia tsy nankatoavin ' ny fianakaviambe iraisam-pirenena aza izany .
Nentiny tamin ' izany ny taratasy avy amin ' ny Fitsarana Avo momba ny Lalàmpanorenana izay tsy azo lazaina ho didy satria taratasy tsotra fa tsy didim-panjakana .
Lasa filohan ' ny Tetezamita izy taorian ' ny fifampiraharahana teo ambany fanelanelanan ' ny mpitarika ny Fiombonan ' ny Fiangonana Kristiana eto Madagasikara ( FFKM ) aloha , avy eo teo ambany fanelanelanan ' ny fianakaviambe iraisam-pirenena tao Antananarivo , tany Addis Abeba ( Etiôpia ) , tany Pretoria ( Afrika Atsimo ) , tany Sandton ( Afrika Atsimo ) ary tany Gaborone ( Bôtsoana ) .
Nananatanterahana fifidianana lalàmpanorenana vaovao i Andry Rajoelina tamin ' ny alalan ' ny fitsapan-kevi-bahoaka izay nahalany ny `` Eny '' tamin ' ny 74 % amin ' ny isam-bato , koa dia teraka tamin ' ny 11 Desambra 2010 ny Repoblika fahefatra izay .
Tamin ' ny taona 2011 , ny fanapahan-kevitra ny amin ' ny hisian ' ny fiaraha-mitantana araka ny sori-dalana nasain ' ny fianakaviambe iraisam-pirenena nohajaina .
Naato vokatr ' izany ny fampiharana ilay lalàmpanorenana vao lany teo .
Ankolafy pôlitika miisa efatra no nitarika ny firenena , dia ny ankolafy Ravalomanana , ny ankolafy Didier Ratsiraka , ny ankolafy Zafy Albert ary ny ankolafy Andry Rajoelina , ka i Andry Rajoelina no ny filohan ' ny Tetezamita .
Ny volana Janoary 2012 , noho ny fivoahan ' ny NOTAM ( fanafohezana ny hoe : notice to airmen , `` Filazana ho an ' ny mpamily fiaramanidina '' ) izay tsy nahafanan ' ny fiaramanidina nitondra ny filoha teo aloha Marc Ravalomanana niditra eto Madagasikara , voatery niverina tany Afrika Atsimo ilay filoham-pirenena taloha .
Tsy nanaiky nidina tamin ' ilay fiaramanidina i Ravalomanana .
Nahazao anarana hoe `` Tetezamiitatra '' ity vanim-potoana ity noho ny faharetany nandritra ny dimy taona , mitovy faharetana amin ' ny fotoam-piasan ' ny filohan ' ny Repoblika voafodim-bahoaka ara-dalàna .
Amin ' ny 20 Desambra 2013 ny fihodinana faharoa .
Noteren ' ny fianakaviambe iraisam-pirenena hanaisotra ny firotsahany hofidiana , niaraka tamin ' ny an ' i Lalao Ravalomanana sy ny an-dRatsiraka Didier Ignace , i Andry Rajoelina .
Tamin ' ny volana Jolay 2013 , taorian ' ny fifanolanana momba ny fiverenan-dRavalomanana an-tanindrazana sy ny fikasan ' ireo lohandohan ' ny ankolafy mpandray anjara amin ' ny fitantanana ny firenena , dia nanambara ny tenany hirotsaka hofidiana koa i Andry Rajoelina .
Niditra an-tsehatra ny Southern African Development Community ( SADC ) tamin ' ny alalan ' ny fanolorana vahaolana hafa hamahana ny fahasahiranana ara-pôlitika malagasy : '' Fisintonana ny filatsahan-kofidan ' ny kandidà rehetra mampiady hevitra , dia i Didier Ratsiraka sy i Lalao Ravalomanana , vadin ' ny filoha teo aloha ary i Andry Rajoelina tenany ary miaraka amin ’ ny tolo-kevitra mazava : Raha sintominao ny filatsahan-kofidina napetrakao Andriamatoa Andry Rajoelina , dia tsy misy olona , na ny SADC , na ny Vondrona Afrikana , na ny fianakaviambe iraisam-pirenena amin ’ ny ankapobeny , hahasakana ny filatsahan-kofidinao amin ' ny taona 2018 .
Tamin ' ny 13 Jolay , dia nambanan ' ny SADC ny sazy hahazo ny firenena raha tsy esorina ireo kandidatiora telo ireo .
Izany no nahatonga ny filatsahan-kofidin ' i Hery Rajaonarimampianina , kandidà mpisolo toerana an ' i Andry Rajoelina sy i Jean Louis Robinson , kandidà mpisolo toerana an ' i Lalao Ravalomanana .
Nisy anefa ny fepetra nifanarahana teo amin ' i Andry Rajoelina sy i Hery Rajaonarimampianina amin ' ny maha kandidà mpisolo toerana azy : tsy fahazoana manangana antoko pôlitika , fanendrena praiminisitra avy amin ’ ny antokon ’ ny maro anisa ao amin ’ ny Antenimierampirenena , ny fanohanana ny solombavambahoaka maro anisa voafidy tamin ’ ny antokon ’ i Andry Rajoelina , tsy filatsahan-kofidin ’ i Hery Rajaonarimampianina ho filoham-pirenena amin ’ ny taona 2018 .
Niaraka tamin ' ny fifidianana solom-bavam-bahoaka ny fifidianana filoham-pirenena .
Eran ' i Madagasikara dia niorina ireo komity mpanohana ny kandidàn ' ny fihodinana faharoa .
Araka ny nolazain ' i Andry Rajoelina dia eo amin ' ny 55 % eo ho eo ny isa manontolon ' ireo kandidà manohana ny Revôlisiôna Laoranjy izay nanongana ny governemantan ' i Marc Ravalomanana tamin ' ny Marsa 2009 .
Nihevitra i Andry Rajoelina fa tsy nohajain ' i Hery Rajaonarimampianina ny fifanarahana nifanaovan ' izy roa lahy talohan ' ny naha kandidà mpisolo toerana azy .
Amin ' i Andry Rajoelina dia tsy lany Rajaonarimampianina raha tsy teo ny fanohanany .
Tsy nanaiky ny fitsabahan ' i Andry Rajoelina amin ' ny fitondrana i Hery Rajaonarimamianina .
Tapaka tamin ' ny 21 Febroary 2014 ny fifandraisana teo amin ' i Hery Rajaonarimampianina sy i Andry Rajoelina .
Tamin ' izany koa no nahaterahan ' ny Initiative pour l'Emergence de Madagascar ( IEM ) .
Talohan ' ny famtahany ny atotan-taratasy filatsahan-ko fidina dia efa nampahafantatra mialoha ny Initiative pour l ’ émergence de Madagascar ( IEM ) izay mamaritra ny fandaharan ' asany nenti-namaboana ny mpifidy .
Anisan ' ny fampanantenana tamin ' ny fampielezan-kevitra ny fanafoanana ny Antenimieran-doholona mba hahafahana mitsitsy vola hananganana oniversite .
Nandritra ny fitodran ' i Andry Rajoelina , rehefa lany ho filoham-mpirenena tamin ' ny taona 2019 , dia i Christian Ntsay hatrany no nitazona ny toeran ' ny praiminisitra .
Nandrombaka ny fandresena tamin ' ny fifidianana solombavam-bahoaka tamin ’ ny volana Mey 2019 ihany koa izy ary nahazo ny maro anisa tanteraka tao amin ' ny Antenimieram-pirenena .
Nanamarika ny fitondran ' i Andry Rajoelina ny olana sy fahasahiranana ara-tsôsialy sy ara-toekarena nianjady amin ' ny firenena vokatry ny zava-mitranga ivelany sy anatiny amin ' ny fitondrana , na dia misy aza ireo zava-bita momba ny fananganana fotodrafitrasa .
Tamin ' ny 20 Marsa 2020 vao fantatra amin ' ny fomba ôfisialy ny fisian ' ny valanaretin ' ny coronavirus eto Madagasikara , araka ny fanambaràna nataon ' ny fitondram-panjakana malagasy .
Niantraika amin ' ny toekarena malagasy ny fepetra noraisin ' ny fitondram-panjakana izay nanidy ny toeram-pivarotana sy ny orinasa mpamokatra ary ny fitaterana manerana an ' i Madagasikara .
Isan ' ny tsy voatsinjo koa ny fianaran ' ny zaza malagasy tamin ' ny fanakatonana aloha loatra ny sekoly rehetra manerana an ' i Madagasikara , eny na dia mbola tsy nidiran ' ilay valanaretina aza ny faritra maro raha tsy taty aoriana be .
Tamin ' ny volana Jona 2021 dia nisy hain-tany mahery vaika nahatonga olona an ' aliny , izay tombanana ho olona maherin ' ny iray tapitrisa , no mijaly noho ny tsy fanjarian-tsakafo any atsimon ' ny firenena .
Tamin ' ny faran ' ny volana Jona 2021 , ny Fandaharan ' Asa maneran-Tany momba ny Sakafo ( WFP na PAM ) dia nitatitra fa ny 75 % n ' ny ankizy dia nandao ny sekoly ary lasa mangataka na nitady sakafo .
Na dia eo aza ny fanehoam-piniavana nataon ' ny fitondram-panjakana momba ny fampanjakana ny filaminana dia nirongatra izaitsizy ny tsy fandriam-pahalemana , na an-tanàn-dehibe na eny ambanivohitra .
Betsaka ny herena an-kibon ' ny tany , toy ny volamena , misy manondrana an-tsokosoko any ivelany .

I Joseph Kabila , izay teraka tamin ' ny 4 Jona 1971 tao Hewa Bora II ao amin ' ny faritanin ' i Sud-Kivu , dia mpitondra fanjakana kinô-kôngôley .
Filohan ' ny Repoblika Demôkratikan ' i Kôngô izy tamin ' ny 17 Janoary hatramin ' ny 25 Janoary 2019 ary senatera mandra-pahafatiny nanomboka tamin ' ny 15 Marsa 2019 .
Zabak ' i Laurent-Désiré Kabila izy ary nandimby an-drainy izay nisy namono izy tamin ' ny 16 Janoary 2001 , nandritra ny ady faharoa tany Kôngô .
I Joseph Kabila no filoham-panjakana zandriny indrindra tao amin ' io firenana io .
Nitarika ny Alliance pour la majorité présidentielle ( AMP ) izy ary namorona ny Parti du peuple pour la reconstruction et la démocratie ( PPRD ) tamin ' ny taona 2002 .
Tafajanona teo amin ' ny fitondrana izy taorian ' ny Accord global et inclusif de Pretoria izay namarana ny ady tamin ' ny taona 2003 .
Tamin ' ny taona 2006 dia voafidy tamin ' ny fihodinana faharoa tamin ' ny fifidianana filoham-pirenena izy .
Voafidy indray izy tamin ' ny tapna 2011 nefa i Étienne Tshisekedi , mpifanandrina aminy , dia nanohitra an ' izany voka-pifidianana izany .
Tamin ' ny taona 2016 , rehefa tsy afaka nirotsaka ho fidina fanintelony izy , dia nanomotra amin ' ny fotoana tsy voafaritra ny fifidianana filoham-pirenena izay tokony hatao , ka niteraka fahasahranana ara-pôlitika ho an ' ny firenena izany .
Nandimby azy i Félix Tshisekedi tamin ' ny taona 2019 , ka izany no fifandimbiasana milamina teo amin ' ny tantaran ' io firenena io .
Ny fomba nanatanterahana izany fifandimbiasana izany anefa niteraka fifandirana noho ny fiahiahiana ny amin ' ny hosoka teo amin ' ny fifidianana filoham-pirenena tamin ' ny taona 2018 .
Nahiahina ho te hanohy ny fitantanana ny firenena any ambadimbadika any i Kabila , filoha teo aloha .
Hatramin ' izay dia lasa senatera mandra-pahafatiny izy .

I Friedrick III , izay fantatra ihany koa amin ' ny anarana hoe Friedrich der Weise ( `` Friedrich ilay Hendry '' ) , dia elektora tao Saksônia tamin ' ny taona 1486 ka hatramin ' ny 1525 , izay tsaroana indrindra noho ny fiarovany an ' i Martin Lotera olom-peheziny .
Teraka tamin ' ny 17 Janoary 1463 tao Torgau , ary maty tamin ' ny 5 Mey 1525 tao Lochaude akaikin '' ny tanànan ' i Annaburg izy .
I Friedrich dia zanak ' i Ernest , elektoran ' i Saksônia ( alemana : Sachsen ) sy i Elisabeth , zanakavavin ' i Albert III , diokan ' i Bavaria ( alemana : Bayern ) .
Malaza ho iray amin ' ireo mpiaro voalohany an ' i Martin Lotera natanjaka indrindra izy .
Niaro soa aman-tsara an ’ i Lotera tamin ’ ny emperoran ' ny Empira Masina Rômana Jermanika sy ny papa ary ireo olo-malaza hafa fahavalony izy .
Tsy noho ny faharesen-dahatra ara-pivavahana no nitarika azy fa noho ny finoany manokana momba ny fitsarana ara-drariny ho an ' ny olom-peheziny rehetra ( tombontsoa omen ' ny lalàna mifehy ny empira ) sy ny fanjakana tan-dalàna .
Tsy dia nifandray manokana tamin ’ i Lotera mihitsy ilay elektora .
I Degenhart Pfaffinger , mpitam-bolan ' i Friedrich no nisolo tena azy tamin ' i Lotera .
Nanohana an ' i Friedrich hatramin ' ny nanaovan ' izy ireo fivahiniana masina tany amin ' ny Tany Masina i Pfaffinger .
Heverina fa nijanona ho katôlika i Friedrich nandritra ny androm-piainany , saingy nirona tsikelikely tamin ' ny foto-pampianaran ' ny Refôrmasiôna ary heverina fa niova fo ho amin ' izany izy teo am-pandriana nahafatesany .
Ankalazaina amin ' ny maha mpanapaka kristiana azy i Friedrick III ao amin ' ny Alimanakan ' ny Olo-masina an ' ny fiangonana Lotheran Church–Missouri Synod any Etazonia isaky ny 5 May .

I Liberio dia evekan ' i Rôma izay nanomboka nisahana izany asa izany tamin'ny 17 May 352 sady heverina araka ny lovantsofina katolika fa papa faha-36 .
Tsy fantatra ny fotona nahaterahany .
Maty tamin'ny 24 Septambra izy .
Tamin'ny fotoana nisian'ny fahasahiranana nateraky ny fielezan'ny arianisma tamin'ny androny , izy dia isan'ny mpitarika ny antoko nikeana ( na niseana ) izay nanohitra ny antoko ariana notohanan'ny emperora Konstantio II , izay nahatonga azy ho natao sesitany .
Nanaraka ny fampianarana arianista nomban'ity emperora ity avy eo i Liberio , nefa rehefa maty ny emperora dia nanaraka ny fampianarana nikeana amin'izay izy .
I Liberio no eveka voalohany niantso ny tenany ho `` evekan'ny Fiketrahana apostolika '' , manam-pahefana ara-panahy ao Rôma .
Ny fitondrana maha papa azy anefa nomarihin'ireo fivadihan-kevitra tampoka sy ny fahasarotan'ny fihazonana ny firaisan'ny fiangonana kristiana isan-toerana .
Nanohana ny arianisma mantsy ny emperora Konstantio II izay hany emperora tokana nanomboka tamin'ny taona 353 , sahala amin'ny ankamaroan'ny mpitondra fivavahana tatsinanana tao amin'ny Empira romana .
Ny emperora izay nitarika ny politikan'ny fiangonana dia nikendry ny firaisana ara-pivavahana sady nankasitraka ny handroahana ny eveka tandrefana ( izay nitondra ny hevitr ' i Atanasiosy na Atanazy avy any Aleksandria izay naongana tamin'ny konsily voalohany tao Tiro tamin'ny taona 335 ) nahitana maro anisa nomba ny firehana nikeana ; ity emperora ity koa dia nanao amboletra hampanjakana ny fiekem-pinoana ariana nankatoavina amin'ny fomba ofisialy tamin'ny taona 351 tao Smirnioma .
Noho izany dia namory sinoda tao Arelata ( frantsay : Arles ) i Konstantio II , izay nankalaza tao koa ny fahatelopolo taonan'ny fitondrany ( latina : tricennalia ) , tsy tonga tao i Liberio fa nandefa solontena roa mba hanohana ny fikasany hampanao konsily , nefa nomba ny fanamelohana an ' i Atanazy ireto solontena roa ireto noho ny fanerena azy ireo .
Nanda ny hoe nandefa solontena i Liberio ka niezaka nanetsika ny eveka italiana hanohitra ilay sinoda nampanaovin ' i Konstantio II , ankoatry ny toe-javatra mihatra amin ' i Atanasiosy , dia nanindry mafy izy fa ny fiekem-pinoan ' i Nikea ( na Nisea ) izay nankatoavin ' i Konstantino rainy no voatohintohina , dia nangataka tamin ' i Konstantio ny hanaovana konsily lehibe vaovao izy , ka niresaka tamin'ny emperora amin'ny maha `` evekan'ny Fiketrahana apostolika '' ( latina : sedes apostolica ) azy .
Nanaiky i Konstantio ka niantso konsily tao Milano , izay nisy ny toeram-ponenany maha emperora azy ; nizotra nandritra ny fahavaratry ny taona 355 ( ila-bolantany avaratra ) izany konsily izany , izay nahavory ny ankamaroan'ny eveka tao amin'ny fiangonana tandrefana .
Nandefa an ' i Losifera avy any Karalisy ( italiana : Cagliari ; latina : Caralis ) , niaraka tamin'ny pretra Pankratio sy ny diakra Hilario , i Liberio , nefa tsy nisy zavatra noresahina tamin'izany afa-tsy ny fanamelohana an ' i Atanazy , izay tsy nankasitrahin'ireo solontena avy any Rôma , izay nasesitany tany Atsinanana niaraka tamin'ny mpanoha riana hafa , araka ny didin ' i Konstantio .
Niezaka nitaona an ' i Liberio hitovy fijery aminy ny emperora ka nandefa iraka ( dia ny eonoka atao hoe Eosebio ) tany aminy , nampitondra vola ho an'ny mahantra any amin'ny Fiangonana romana ny emperora .
Tsy nanaiky hovidina tahaka izany i Liberio izay notohanan'ny mpitondra fivavahana teo an-toerana izay mbola niray hina , ka nandroaka ny iraky ny emperora any ivelan'ny bazilika Masindahy Piera izay saika hametrahan'io iraka io ny fanomezana avy amin'ny emperora teo amin'izay ataon'ny lovantsofina ho fasan ' i Masindahy Piera .
Nanapa-kevitra ny handrava izany fanoherana izany i Konstantio ka nandidy ny solontenam-panjakana nitondra an ' i Rôma atao hoe Flavio Leontinio mba hisambotra an ' i Liberio izay efa nalaina ankeriny mandritra ny alina ka nentina tany Milano tamin'ny fararanon'ny taona 355 ( any amin'ny ila-bolantany avaratra ) , mba tsy hisian'ny savorovorom-bahoaka .
Izany fihetsika izany dia tsy mamela ny hisian'ny fifanakalozan-kevitra ka nahatonga ny emperora hanao sesitany azy tamin'ny volana Jona 356 tany Tràka any Beroia ( na Berea ) .
Nandritra ny volana maro tany an-tsesitany sy noho ny fandresen-dahatry ny eveka ariana Demofilo azy dia nihalefy ny fahenterana sy ny herin-tsain ' i Liberio ka nanamora ny fialany amin'ny heviny izany : nanaraka ny fireham-pampianarana nandidian'ny emperora izy , nandefa taratasy maro tany amin'ny eveka manaiky ny arianisma mba hanazava fa maniry dia maniry ny hody any Rôma izy na inona na inona takalon'izany , ka tamin'ny farany izy dia nankato ny fanamelohana an ' i Atanasiosy sy ny fiekem-pinoana voalohan ' i Smirmioma — izay tsy manaiky ny firaisam-pomba na firaisa-maha izy azy ( latina : consubstatialita ) lazain'ny fiekem-pinoana nikeana — tanàna namindrana azy tamin'ny taona 358 .
Rehefa tsy teo i Liberio dia ny arsidiakra Feliksa no nohosoran ' i Eodoksa ( eveka homeana mpankasitraka an ' i Konstantio ) ho evekan ' i Rôma , nefa tsy nisy antoka ara-teolojika nangatahina taminy .
Ny emperora koa dia namerina sy nanamafy ny tombontsoa manokana sy ny fanomezam-pahalalahana ny mpitondra fivavahana ao Rôma tsy hanatanteraka zavatra sasany ho an'ny emperora sy ho an'ny ankamaroan'ny mpitondra fivavahana — ka mety isan'izany i Damaso I — izay nomba ny eveka vaovao .
Ny diakra Orsino sy Amantio sy ny pretra maro hafa anefa tsy niala tamin'ny fanoavany an ' i Liberio , ka nahatonga an ' i Feliksa ho mpampizara fiangonana sy tsy ho tiam-bahoaka izany .
Izany dia vavolombelona fa ny ady hevitra ara-teolojia dia tsy natokana ho an'ireo manam-pahaizana fa nandray anjara tamin'ny fanambaràna teo anatrehan'ny emperora ny fitiavany ny evekany sy ny amin'ny foto-pampianarana nikeana ny mpino rômana .
Ankoatra izany dia nisy vehivavy manan-kaja maro teo amin'ny vahoaka rômana , nihaingo ka nirahina ho any amin ' i Konstantio mba hangataka ny hampodiana an ' i Liberio avy any an-tsesitany , ka nanaiky ny emperora mba hampitoniana ny tabataba tao an-tanàna , raha hiara-mitantana i Liberio sy i Feliksa .
Nandray azy tamin-kafaliana ny vahoaka , fa ireo namany mpomba ny fampianarana niseana toa an-dry Atanasiosy sy i Hieronimo ( na Jerôma ) avy any Stridona ary i Hilario avy any Piktavio dia nihevitra fa fahadisoana lehibe ny fihemorany .
Nanoratra i Hilario fa `` tsy fantatra raha ny fanaovan-tsesitany an ' i Liberio na ny fampodiana azy any Rôma no heloka bevava kokoa nataon ' i Konstantio '' .
Ny fanoheran ' i Feliksa ny fodian ' i Liberio dia noravan'ny mpino kristiana rômana sy ny Loholom-panjakana ( Senata ) , ka fitsabahan'io andrim-panjakana io voalohany amin'ny raharahan'ny Fiangonana izany ; tokony hisintaka any amin'ny tanàna ivelan ' i Rôma i Feliksa nefa hoatry ny nisy ihany ny fifanarahana teo amin'ny eveka roa tonta ary i Rôma dia nanana eveka roa teo anelanelan'ny taona 358 sy 365 nahafatesan ' i Feliksa .
Izany zava-nitranga rehetra izany dia nahatonga ny Fiangonan ' i Rôma halemy ka nahatonga azy tsy nanatrika ny konsily tao Riminy tamin'ny taona 359 izay nivorian'ny eveka rehetra eran'ny tany Andrefana , izay nahatratra 400 any ho any , ka eveka hafa no nitarika ny fivoriana fa tsy ny an ' i Rôma .
Raha toa nanjaka manerana ny Empira ny arianisma homeana , ny fahafatesan ' i Konstantio tamin'ny taona 361 dia nanova ny toe-java-misy .
Na dia teo aza ny politikan ' i Joliano izay misy fandeferana kokoa dia tsy nahafahan ' i Liberio nanomboka zavatra lehibe ny fahaverezan'ny maha to teny azy .
Na dia izany aza dia nihaniverina ny hasin ' i Liberio ka lasa nanohana ny fampianarana nikeana amin'izay izy , ka nanafoana tamin'ny alalan'ny didy ny fanapahan-kevitra arianista natao tao Riminy , nefa niangavy ny eveka italiana mba l Liberio mba hiombona amin'ny eveka nankato ity konsily ity raha toa ka hanaraka ny fiekem-pinoan ' i Nikea izy ireo .
Mbola nanohana ny konsily manohitra ny arianisma sy ny homeôosiana n ' i Lampaska , izay nanohitra koa ny fanapahan-kevitra tao Riminy , tamin'ny taona 364 izy .
Nomarihin'ny fisian'ny filaminan'ny antoko mpifanohitra sy ny fifanatonana tamin'ny eveka tatsinanana nandray azy tamin'ny taona 365 na 366 , izay tsy maintsy nanaja fepetra mitovy , ka nanamelohany ny sabelianisma noho ny fangatahan'izy ireo , nefa tsy nohelohiny manokana i Markelosy avy any Ankira izay nisarahan ' i Atanasiosy .
Na dia nihanahazo fankatoavan'ny maro aza i Liberio dia ny toe-javatra mikorontana nampiavaka ny fifandimbiasan-toerana tao Rôma taorian'ny fahafatesany ( 24 Septambra 366 ) dia toa manaporofo ny fahalemen'ny fitondrany .

I Dariôsy III dia mpanjakan ' i Persia tamin ' ny taona 336 hatramin ' ny taona 330 tal .
J.K. Teraka tamin ' ny taona 380 tal .
J.K. izy ary maty tamin ' ny taona 330 tal .
J.K. Izy no mpanjaka akemenida farany .
Zafiafin ' i Dariôsy II izy .
Ny eonoka atao hoe Bagôasy no nampiakatra azy teo amin'ny seza fiandrianana , dia i Bagôasy izay namono an ' i Artakserksesy III tamin ' ny taona 338 tal .
J.K. sy an ' i Arsesy tamin ' ny taona 336 tal .
J.K. koa .
Rehefa tonga teo amin ' ny fitondrana i Dariôsy III dia nampamono an ' i Bagôasy koa .
Nandritra ny fanapahany , i Dariôsy III dia nitarika ny tafika persiana hiatrika ny tafik ' i Aleksandra Lehibe , mpanjakan ' i Makedônia .
Resin ' ny Makedôniana ny tafika persiana tamin ' ny ady tao Granikôsy tamin ' ny taona 334 tal .
J.K. sy tao Isôsy tamin ' ny taona 333 tal .
J.K. ary tao Gaogamelesy tamin ' ny taona 331 tal .
J.K. Nandositra an ' i Aleksandra Lehibe i Dariôsy III rehefa resy tanteraka .
Novonoin ' i Besôsy , izay solontenam-panjakana ( satrapa ) tany Baktriana , i Dariôsy III tamin ' io taona 330 tal .
J.K. io .
Tamin ' io taona io ihany koa no naha lasa mpanjakan ' i Persia an ' i Aleksandra Lehibe ka nisambotra an ' i Besôsy sy namono azy , ka tapitra teo ny fanapahan ' ny Akemenida .

I Jodasy Makabeo na Jodà Makabeo dia mpisorona isan ' ireo atao hoe Kôhena , zanaka fahatelo sady mpandimby an ' i Matatià ( na Matatiasy ) rainy tamin ' ny fitarihana ny fikomian ' ny Jiosy hanohitra ny mpanjaka seleokida Antiôkôsy IV Epifanesy , izay nanazimbazimba ny Tempoly jiosy , sy niady tamin ' ny Jiosy mankasitraka ny fampivoarana ny kolontsaina jiosy amin ' ny fampifangaroharoana azy amin ' ny fomba grika .
Isan ' ireo mpitari-tafika nalaza teo amin ' ny tantaran ' ny Jiosy izy izay nahataona lehilahy mpiady anarivony ka nandresy ny tafika siriana tamin ' ny ady nifanaovany tamin ' ny taona 166 sy 165 tal .
J.K. Atao hoe יהודה המכבי / Yehudah ha-Makabi izy amin ' ny teny hebreo .
Tamin ' ny volana Desambra taona 165 tal .
J.K. izy dia nitarika ny tafiny hatrany Jerosalema ka nahazo ny Tempoly izay efa nampiasaina hanompoana ireo andriamanitra grika nandritra ny telo taona teo aloha , ka nanao fanadiovana ny Tempoly sady namerina indray ny fombam-pivavahana jiosy .
Nanao fanafihana mitam-piadiana matetika i Jodasy mba handreseny ny fahavalony ao Jodea sy ny manodidina .
Taorian ' izany , tamin ' ny taona 163 tal .
J.K. dia nanome fahaleovan-tena ara-pivavahana ny Jiosy ny fanjakan ' i Siria .
Nilofo koa i Jodasy avy eo hahazo ny fahaleovan-tena ara-pôlitikan ' ny Jiosy , ka ny Rômana no nanampy azy tamin ' izany .
Ny tsy fifanarahan ' ny samy Jiosy no tsy nampahomby an ' izany hetsika izany .
Tamin ' ny taona 161 i Jodasy dia nahazo fandresena miezinezina nanoloana ny tafika siriana tao Bet-Hôrôna ( Beth-Horon ) ao avaratra andrefan ' i Jerosalema , nefa maty tamin ' ny ady nifanaiovany tamin ' ny Siriana tao akaikin ' i Elsa izy taorian ' izay .
Mba fahatsiarovana ny fanadiovana sy famerenana ny hasin ' ny Tempoly dia mankalaza ny fety atao hoe Hanokà ( Hannukkah ) isan-taona ny Jiosy mandraka ankehitriny .

I Kserksesy I dia mpanjaka isan ' ny fianakavia-mpanjaka akemenida.izay nanapaka an ' i Persia nanomboka tamin ' ny taona 486 hatramin ' ny 465 tal .
J. K. Teraka tamin ' ny taona 519 tal .
J.K. sy maty tamin ' ny taona 465 ( na 475 ) tal .
J.K. izy .
I Kserksesy I dia nanjaka tamin ' ny empira nivelatra hatrany amin'ny reniranon ' i Indosy ka hatrany amin ' ny Ranomasina Egea , hatrany amin ' ny Sir-Daria kahatrany amin ' ny Helodrano Persika sy any amin ' ny renirano Nily , ka tafiditra ao i Egipta nandritra ny dinastia faha-27 .
I Dariôsy I nonanjaka teo alohany ary i Artakserksesy I no nandimby azy teo amin ' ny fanjakana .
I Manetôna dia miantso an ' io mpanjaka io hoe Kserksesy Lehibe sady milaza fa nanjaka nandritra ny 21 taona izy .
Amin ' ny teny persiana taloha dia atao hoe Kshayarsha izy , amin ' ny teny persàna dia خشایارشا / Ksashâyârshâ .
Atao hoe Ahasoerôsy na Asoerôsy ( hebreo : אֲחַשְׁוֵרוֹשׁ / Aʾhashverosh ) izy ao amin ' ny Bokin ' i Estera ao amin ' ny Baiboly .
Zanak ' i Dariôsy I Lehibe sy i Atosa ( zanaka vavin ' i Kirôsy Lehibe ) i Kerksesy .
I Amestrisy no anaram-badiny .
Ireto avy ny zanany : Artakserksesy I , Histaspesy , Artariôsy , Titraôstesy , Rôdôgina ( vavy ) , Dareiaia , Akemenesy , Amitisy , ary Ratasaha .
Niakatra teo amin ' ny fitondrana izy tamin ' ny fahafatesan-drainy .
Nanamontsana ny fikomiana tany Egipta i Kserksesy I tamin ' ny taona 485 sy 464 tal .
J.K. ary nampangina ny fikomiana tany Babilôna koa tamin ' ny taona 482 tal .
J.K. Nandritra izany fotoana izany dia nanomana fanafihana mitohy tany amin ' ny Grika i Kserksesy nandritra ny telo taona .
Nandresy an-drainy tamin ' ny Ady Medika tamin ' ny taona 499 - 490 tal .
J.K. mantsy ireto Grika ireto .
Araka an ' i Herôdôtôsy dia niisa 2 600 610 ny miaramilan ' i Kserksesy I , an-tanety sy an-dranomasina .
Niampita an ' i Helespôntôsy ( Dardanela ankehitriny ) i Kerksesy sy ny tafiny tamin ' ny alalan ' ny fanaovana tetezan-tsambo mirefy iray kilômetatra , ary nanao lavaka ambany tany namakivaky ny andilan-tanin ' ny tendrombohitra Atosy ( Athos ) .
Nandritra ny lohataon ' ny taona 480 tal .
J.K. i Kserksesy dia niampita an ' i Trakia sy i Tesalia ary i Lokrida niaraka tamin ' ny tafiny .
Tao Termôfilesy , ny mpanjaka spartiata Leônidasy I sy ny tafiny dia niaro amin-kerimpo ny taniny ka nihemotra folo andro ny fananiham-bohitry ny tafika persiana .
Tamin ' ny ady tao Salamina tamin ' ny volana Septambra dia resin ' ny tafika an-dranomasin ' ny Grika , izay vitsy sambo kokoa , ny tafika an-dranomasin ' i Kserksesy I. Niverina tany Azia Minora i Kerksesy ka navelany tany Gresy ( na Grisia ) ny tafiny teo ambany fibaikoan ' i Mardôniôsy izay resy tao Platea tamin ' ny taona manaraka ( tamin ' ny volana Septambra 479 tal .
J.K. ) .
Tamin ' ny fiafaran ' ny fanjakan ' i Kserksesy I dia niatrika ny fikomiana tany Babilôna indray izy .
Tamin ' ny taona 465 tal .
J.K. dia maty novonoin ' i Artabanôsy , mpitarika ny fiambenana ny mpanjaka , i Kserksesy I. Ny zanany Artakserksesy I no nandimby azy teo amin ' ny fitondrana ny empira .

I Damaso , izay antsoina hoe Papa Damaso I , dia evekan ' i Rôma teo anelanelan ' ny taona 366 sy 384 .
Olom-pirenena rômana izy nefa Espaniôla ny ray aman-dreniny .
Teraka tamin ' ny taona 305 tao Rôma sy maty tamin ' ny 11 Desambra 384 tao Rôma ihany koa izy .
Izy no eveken ' i Rôma faha-37 , nandimby an ' i Liberio izay maty tamin ' ny taona 366 .
Isan ' ny papa nalaza indrindra tamin ' ireo taonjato voalohandohany izy ka nisaina tao amin ' ireo Rain ' ny Fiangonana ( na Aban ' ny Eglizy ) .
I Damaso no nitarika ny fanavaozana tao amin ' ny Fiangonana .
Narovany indrindra ny fahambonian ' ny Fiangonan ' i Rôma amin ' ny Fiangonan ' i Kônstantinôpôly .
Niady tamin ' ny fampianaran-diso izy , indrindra fa ny arianisma .
Papa sy mpitia asa soratra ary poeta i Damaso .
I Damaso no naniraka an ' i Hierônimo ( na Jerôma ) mpitan-tsorany sy mpanolotsainy , mba hanitsy ny lahatsoratry ny Baiboly amin ' ny teny latina tamin ' izay ka nipoiran ' ny Volgata .
Tamin ' ny androny no naha fiteny litorjika ny fiteny latina izay nasolo ny fiteny grika .
Izy koa no nanomboka nanokana toerana hitehirizana ireo tahirin-kevitry ny papa sady nanamboatra indray ireo lavabato anaty tany fandevenana ny maty .

Banksy dia talen-koronantsary teraka ny 1 Janoary 1974 .
Tsy mivarotra sary na kopian'ny graffiti eny an-dalambe intsony i Banksy , fa ny `` fametrahana '' azy ampahibemaso dia amidy matetika , matetika na dia amin'ny fanesorana ny rindrina nandoko azy ireo aza .
Vitsy ny sanganasan ' i Banksy am-pomba ofisialy , tsy ampahibemaso , amidy amin'ny alàlan'ny maso ivoho noforonin ' i Banksy antsoina hoe Pest , Mety hahita ( asa Banksy ) ihany koa ianao .
tamin'ny Fetiben'ny horonan-tsary Sundance 2010 .
Tamin'ny volana Janoary 2011 dia notendrena handray ny Academy Award izy ho an'ny Feo Documentary tsara indrindra ho an'ilay horonantsary .
Tamin'ny 2014 dia nomena mari-pahaizana momba ny taona tamin'ny Webby Awards 2014 izy .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Bônifasy VIII dia papa faha-191 izay nanamafy ny fahefana tsy refesi-mandidy ananan ' ny papa .
Teraka tamin ' ny taona 1235 teraka tao Anagni any Italia izy , ary maty tamin ' ny 11 Oktobra 1303 tao Rôma .
Teo anelanelan ' ny taona 1294 sy 1303 no naha papa azy .
I Benedetto Caetani no anarany tamin ' ny nahaterahany .
Voatendry ho kardinaly izy tamin ' ny taona 1281 ary masoivoho ( légat ) tany Frantsa tamin ' ny taona 1290 hatramin ' ny 1291 .
Nandresy lahatra ny papa Selestino V mba hametra-pialana izy avy eo nandimby ity papa ity ka nitondra ny anarana hoe Bonifatius VIII .
Ny fifanolanana voalohany dia nanomboka tamin ' ny taona 1294 rehefa naka hetra tamin ' ireo mpitondra fivavahana i Philippe sy i Edward I ( mpanjakan ' i Angletera tanelanelan ' ny taona 1272 sy 1307 ) mba hamatsiam-bola ny tafika tao amin ’ izy ireo .
Namaly izany tamin ’ ny alalan ’ ny taratasy nitondra ny anarana hoe Ineffabilis amoris ( tamin4 ny taona 1296 ) i Bônifasy , izay nampahatsiahivany fa ny mpitondra fivavahana dia afaka amin ’ ny fitakiana hetra .
Namaly an ' izany i Philippe le Bel tamin ' ny fisakanana ny famoaham-bola rehetra ho an ' i Rôma .
Ny fifanolanana faharoa lehibe dia nitranga tamin ' ny taona 1301 tamin ' ny fitsarana an ' i Bernard Saisset evekan ' i Pamiers ( 1232-1314 ) , izay nampangain ' i Philippe le Bel ho namadika , namaly tamin ' ny alalan ' ny taratasy malaza nitondra ny anarana hoe Ausculta , fili ( 1301 ) i Bônifasy , izay niampangany an ' i Philippe le Bel ho nihoatra ny zony .
Narakarahin ' ilay taratasy malaza bulle Unam sanctam ( 1302 ) izany , izay nanambara ny fahambonian ' ny fahefana ara-pôlitika sy ara-pivavahana ananan ' ny papa amin ' ny andriamanjaka rehetra .
Niampanga an ' i Bônifasy ho mpanao fampianaran-diso i Philippe , ary tsy niraharaha ireo taratasin ' ny papa sady nanambara ny fikasany hanongana an ' i Bônifasy tsy ho papa .
Tamin ' ny taona 1303 i Bônifasy dia saika hanongana an ' i Philippe tsy ho isan ' ny fiangonana noho ny tsy fanajany ny papa ; tamin ' izany no nisamboran ' ny iraky ny mpanjaka azy ka nampidirana azy am-ponja .
Na dia nafahana aza ny papa fotoana fohy taorian ' izany dia maty telo herinandro taty aoriana , angamba noho ny fampijaliana nahazo azy .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

Ranavalona I ( 1788-1861 ) dia mpanjakavavy malagasy izay nanjaka tao amin ' ny Fanjakan ' i Madagasikara nanomboka tamin ' ny taona 1828 hatramin ' ny taona 1861 , izay mpanidrahindra tanindrazana sady nanohitra ny fitsabahan ' ny Eorôpeana amin ' ny raharaham-panjakany no nanandratra avo dia avo ny fanompoan-tsampy sy nanenjika fatratra ny fivavahana kristiana .
Tsy dia ny andriana loatra , araka izany , fa olon-tsotra no nianteherany hanatanjahany ny fahefany .
Nanjaka tanteraka ny antokon ' ny Hova taorian ' ny niambohon ' ilay Mpanjaka tia fahalalahana , ary dia nanjaka tokoa ny habibiana izay tsy mbola fahita tao Madagasikara tamin ' izany .
Hoy izy : `` Ny fomban-drazako tsy mba mahamenatra ahy na mampatahotra ahy ! `` .
Tsy azo nomena fampianarana noho izany ny andevo nanomboka tamin ' ny taona 1832 nanomboka nihamafy koa ny fanenjehana ny Kristiana ka nisy ny novovoina ary maro no nandao ny fonenany .
Namono Kristiana maro dia maro tamin ' ny taona 1857 izay heveriny ho mpivarotra tanidrazana .
Hoy izy , mantsy an ' ireo Kristiana malagasy `` Miala amiko ka mba ialako , mahafoy ahy ka mba foiko ! `` .
nofoanany ny finoana kristiana , noheverina ho fahavalon ' ny fanjakana sy mpamadika ireo misiônera sy ny mpanaraka azy .
Tamin ' ny taona 1849 no tena nafana ny fanenjehana ireo Kristiana izay nodorana velona , notapahan-doha na navarina avy teny amin ' ny havoana .
Nobodoiny ny tany sy fananan ' izy ireo Nifandraharaha tamin ' ny mpivarotra eorôpena ihany Ranavalona I tamin ' ny hisian ' ny fanamboarana fanaka sy fitaovam-piadiana eto an-toerana hiarovany ny fanjakany , ka ilay Frantsay atao hoe Jean Laborde , izay mpanao taozavatra tsy niankina tamin ' ny fanjakana frantsay , no nisahana izany nanomboka tamin ' ny taona 1843 .
Nila fiarovana tamin ' ny Frantsay i Rakotondradama nefa tsy nampahalala mialoha izany an-dRanavalona I izay tezitra noho izany ka nandroaka ny Eorôpeana izay noheveriny fa nikononkonona fanonganana .
Frantsay vitsy dia vitsy no mba navahan ' ny mpanjakavavy tamin ' izany , ka isan ' ireo i Jean Laborde , izay olona nitokisany tokoa nandritra ny 25 taona .
Izy no nanangana ozinina maro , sy nampiditra indostria maro tao amin ' ny firenena ary izy koa no vy nahitana ny Rovan ' i Manjakamiadana , izay nilana olona an ' arivorivony tamin ' ny nananganana azy .
I Jean Laborde no naharesy lahatra ny Mpanjakavavy ka nampalefaka azy tamin ' ny vahiny .
Nanomboka nisokatra ny fifanakalozana ara-barotra amin ' ny tany ivelany .
Anisan ' ireo nanohy niaina tao Imerina i Jean Laborde , mpandraharaha iray izay nanamboatra basy sy nanorina orinasa hafa tamin ' ny anaran ' ny fitondram-panjaka , ary Joseph-François Lambert , mpiantoka frantsay sy mpivarotra andevo niaraka tamin ' i Printsy Radama II , dia nanao sonia fifanarahana fifaneraserana fantatra amin ' ny anarana hoe Charte Lambert .
Ireo mponina eto Madagasikara dia afaka niampanga ny heloka isan-karazany toy ny halatra , ny fanarahana ny fivavahana kristiana ary indrindra ny famosaviana , izay voasazy amin ' ny fihinanana tangena .
Teo anelanelan'ny taona 1828 sy 1861 , dia nahafaty olona 3 000 teo ho eo isan-taona ny fandaràn ' ny tangena .

I Kipriano avy any Kartago , izay teraka tamin'ny taona 200 , dia evekan'ny Fiangonana tany Afrika , maty martira tamin'ny 14 Septambra 258 tamin'ny fanenjahana Kristiana nataon'ny emperora Valeriano .
Thaschus Cæcilius Cyprianus no anarany amin'ny teny latina .
Isaina ho Rain'ny Fiangonana latina i Kiprano .
Fianakaviana ambony tsy kristiana tao Kartago no nipoirany , nefa nozarainy tamin'ny mahantra ny ankamaroan'ny fananany rehefa niova ho Kristiana izy tamin'ny taona 245 .
Voafidy ho evekan ' i Kartago izy tamin'ny taona 249 .
Fotoana fohy taorian'izany dia nanomboka ny fanenjehan'ny emperora Dekio ny Kristiana ka niala an ' i Kartago i Kipriano .
Maro ny Kristiana no nanda ny finoany tamin'izany fanenjehana izany .
Nitsahatrany fanenjahana tamin'ny taona 251 rehefa nanapaka ny emperora Galo .
Nizara ny hevitry ny Fiangonana ny amin'ireo mpanda ny finoany sy ny amin'ireo izay efa nataon'ny mpampiana-diso batemy na batisa .
Ireo izay nanda ny finoany dia nandeferan ' i Kipriano ka noraisiny ho isan'ny Fiangonana indray , fa ireo nataon'ny mpampiana-diso batisa kosa dia nolaviny ka tsy noraisiny .
Ny hevitry ny Fiangonana , izay novelarin ' i Stefano I ( na Etiena I ) ( evekan ' i Roma teo anelanen'ny taona 254 sy 257 ) , dia nifanohitra tamin'ny an ' i Kipriano , ary nihamafy hatrany izany tsy fitovian-kevitra izany teo amin'ireo antoko roa mifanandrina .
Tamin'ny taona 257 dia maty martira i Stefano I , ka taorian'izany dia nomba ny heviny i Kipriano , ary nohamafisin'ny konsily tao Arlesy nampanaovin'ny emperora Konstantino I tamin'ny taona 314 , ka lasa fampianarana ofisialin'ny Fiangonana .
Nisy indray ny fanenjehana tamin'ny fanapahan'ny emperora Valeriano nanameloka ho faty an ' i Kipriano izay notapahin-doha niaraka tamin'ny namany ka isan'izany i Flaviano avy ao Kartago .
Heverin'ny mpahay tantaram-piangonana ho isan'ireo Rain'ny fiangonana ngezalahy i Kipriano , indrindra tamin'ireo tsangan-kevitra nataony momba ny fandaminana ny ambaratongam-pahefana ao amin'ny fiangonana , izay nambarany tao amin'ny boky nosoratany tamin'ny taona 251 hoe De catholicae ecclesiae unitate ( `` Ny amin'ny firaisan'ny Fiangonana katolilka '' ) .
Maro koa ny boky hafa nosoratany ka isan'ireny ny De habitu virginum ( `` Ny amin'ny fitafian'ny virjina '' ) , ny De dominica oratione ( `` Ny amin'ny Vavaky ny Tompo '' ) , ny De bono patientiae ( `` Ny amin'ny hatsaran'ny faharetana '' ) sy ny maro hafa koa .

Bhimrao Ramji Ambedkar ( 14 aprily 1891 - 6 Desambra 1956 ) , fantatra ihany koa amin'ny hoe Dr. Babasaheb Ambedkar dia mpahay lalàna indianina , mpahay toekarena sy mpanao politika ary mpanao fanavaozana ara-tsosialy , izay nanentana ny hetsiky ny dalit bodista ary nanao fampielezan-kevitra hanohitra ny fanavakavahana ara-tsosialy an'ireo tsy azo tohina ( dalit ) .
Nanohana ny zon'ny vehivavy sy ny asa koa izy .
Izy dia minisitry ny lalàna sy ny fitsarana voalohany tany India , ny mpanao mari-pahaizana momba ny lalàm-panorenan ' i India , ary ny ray mpanorina ny Repoblikan'India .
I Ambedkar dia noraisina ho bodhisattva , ary ny Maitreya , eo amin'ireo bodista Navayana .
Ny lova navelan ' i Ambedkar dia misy fahatsiarovana sy sary marobe amin'ny kolontsaina malaza .
Ny lova navelan ' i Ambedkar amin'ny maha-reformista ara-tsosialy sy ara-politika azy dia ny fiatraikany lalina tamin'ny India moderina .
Ny Ambedkar Jayanti dia ankalazaina ho toy ny andro fialantsasatra ofisialy manerana an ' i India .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Agha Muhammad Shah na Agha Muhammad Khan na Agha Mohammad Khan Qajar no mpanjakan ' i Iràna avy amin ' ny tarana-mpanjaka Kajara nanomboka tamin ' ny taona 1789 ka hatramin ' ny taona 1797 .
Atao amin ' ny teny persana hoe آقا محمد خان قاجار / Âqâ Mohammad Khân-e Qâjâr izy .
Teraka tamin ' ny 14 Marsa 1742 tao Esterabad ary maty ny tamin ' ny 17 Jona 1797 tao Shushi .
Rehefa tonga teo amin ' ny fitondrana izy dia nantsoina hoe Agha Mohammad Shah ( persana : آقا محمد شاه / Âghâ Mohammad Šâh ) .
Lehiben ' ny eonoka ( na ionoka ) tao amin ' ny foko Kajara , ao avaratra amin ' i Iràna , iray amin ' ireo foko torkômana ( na torkmena ) ao Iràna .
Tany am-boalohany izy dia lehiben ' ny sampana Quwanlu ao amin ' ny foko kajara , napetraka teo amin ' ny seza fiandrianana ho mpanjakan ' i Iràna tamin ' ny taona 1789 izy , saingy tsy nosatrohana satroboninahitra tamin ' ny fomba ôfisialy raha tsy tamin ' ny Marsa 1796 , rehefa avy nanongana ny shah farany farany an ' ny tarana-mpanjaka Zanda .
Nasainy novonoina ny shah farany an ' ny tarana-mpanjaka Zanda ( i Lotf Ali Khan ) ary nopotseriny ny mason ' io shah io tamin ' ny nakany ny fitondrana .
Ny fitondran ' i Agha Mohammad Khan dia voamariky ny fiverenan ' i Irana tsy nisy fanapariaham-pitondrana sady tafaray ary tamin ' ny famindràna ny renivohitra ho any Teheran izay mbola misy azy ankehitriny .
Malaza ihany koa izy noho ny fitondran-tenany feno habibiana , indrindra nandritra ny famerenana indray an ' i Jeôrjia ho eo ambany fahefan ' i Iràna .
Nataony fahirano ny renivohitra Tbilisi , naripany ny maro tamin ' ny mponina tao , ary nobaboiny ka nentiny any Iràna ny Jeôrjiana miisa 15 000 teo ho eo .
Nisy namono i Agha Mohammad Khan Qajar tamin ' ny 17 Jona 1797 ary nalevina tao Najaf .
Izy , izay mpanjaka eonoka ( na ionoka ) novosirana fony izy tanora rehefa nosamborin ' i Adel Shah Afshar , dia tsy nanan-janaka ka nandimby azy i Fath-Ali Shah Qajar , zana-drahalahiny .

I Menno Simons dia mpitondra fivavahana kristiana evanjelika hôlandey anabatista , avy any Friesland ( na Frise ) .
Niteraka ny hetsika menônita ny mpanaraka azy .
Teraka tamin ' ny taona 1496 tao Witmarsum ( Nederlandy ) izy ary maty tamin ' ny 31 Janoary 1561 tao Wüstenfelde ( Empira Rômana Masina ) .
Mpamboly angamba ny ray aman-dreniny , ary nahazo fianarana tany amin ’ ny mônastera teo akaiky teo i Menno .
Nanana fahalalana sasantsasany momba ny Rain ’ ny Fiangonana izy , ary nahay teny grika sy latina .
Toa voataonan ' ny hevitra momba ny sakramenta an ' ireo mpanavao hôlandey tany am-boalohany sy ny famakiana ny Testamenta Vaovao manodidina ny taona 1526 izy .
Teo izy dia nanomboka nisalasala ny amin ' ny tena fisian ' i Kristy ao amin ' ny Eokaristia .
Fantatra fa teo anelanelan ' ny taona 1526 sy 1531 izy dia nihevitra ny tenany ho mpitory `` evanjelika '' , na dia tsy niala amin ' ny Fiangonana Katôlika aza .
Voatendry ho pretra tao Witmarsum izy tamin ' ny taona 1531 .
Rehefa nanomboka nanao ny batisan ' ny mino manodidina ny taona 1530-1531 ny mpanaraka an ' i Melchior Hoffman ( atao hoe Melkiôrita ) dia nanontany tena i Menno ary tsy nahita fanohanana ara-Baiboly ho an ' ny batisan-jaza .
Na dia mbola tsy nikambana tamin ' ny Melkiôrita aza izy , dia hita tao amin ' ny iray amin ' ny asa sorany voalohany ( La Résurrection spirituelle , na The Spiritual Resurrection , 1534 ) fa ny eritreriny dia nanakaiky ny an ' ny Melkiôrita .
Tamin ' ny Avrily 1535 dia Anabatista an-jatony maro , voataonan ' ny hafatra avy amin ' ny tanànan ' i Münster tamin ' izany fotoana izany teo am-pelatanan ' ny Anabatista , no naka ny mônastera Oldeklooster , any Friesland .
Taorian ' ny fahirano fohy dia novonoina na nogadraina ny ankamaroan ' ny môanina .
Nahatsiaro ho tompon ' andraikitra tamin ' ilay loza i Menno , ary nanoratra bokikely iray hanoherana ny mpitarika monsterita , mitondra ny lohateny hoe The Blasphemy of Jan van Leyden na Le Blasphème de Jan van Leyden .
Na dia misy fetrany aza ny fitiavany filaminana ( fantany fa ilaina indraindray ny fiarovan-tena ) , izy dia nanohitra ny fikasana monsterita ny hanorina ny Fanjakan ' Andriamanitra eto an-tany amin ' ny sabatra .
Satria nianjera i Münster roa volana aty aoriana , dia tsy navoaka ilay bokikely .
Natao naverina natao batisa niaraka tamin ' ny Anabatista izy tamin ' io taona io ihany ary tamin ' ny taona nanaraka dia notendren ' ny loholona Obbe Philips ho loholona hisolo azy rehefa miala ao amin ' ny fiangonana .
Taty aoriana dia izy no nitarika ny Anabatista amin ' ny fomba tsy misy herisetra manoloana ny mpanenjika .
Nanambady izy ary niteraka .
Hatramin ' io vanim-potoana io dia natao haza lambo i Menno .
Tamin ' ny taona 1540 dia namoaka ny boky Fondation de la doctrine chrétienne izy , boky ara-teôlôjia momba ny finoana sy fanao anabatista , izay nadika amin ' ny fiteny hafa taty aoriana .
Ity boky ity sy ny hafa nataon ' i Menno Simons no fototry ny anabatisma sy ny menônisma .
Ny fanavaozana mahery vaika nataon ' ny Menônista sy ny Batista no niavian ' ny fivoaran ' ny hetsika evanjelika taty aoriana .
Nipetraka tany Groningen any Cologne izy , ary nonina tany Schleswig-Holstein nandritra ny telo ambin ' ny folo taona farany niainany .
Maty tamin ' ny volana Janoary 1561 izy .
Jereo koa ny pejy Ahoana ny manao takelaka rehefa te-hijery hoe ahoana no fanaovana azy .

I Nathan Homer Knorr dia filoha fahatelon'ny Watch Tower Bible and Tract Society , ilay fikambanana niova anarana ho Jehovah 's Witnesses ( malagasy : Vavolombelon ' i Jehovah ) nanomboka tamin'ny taona 1942 .
Teraka tamin'ny 23 Avrily 1905 tao Bethlehem any Pennsylvanie .
sy maty tamin'ny 8 Jona 1977 tao Wallkill tany New York izy .
Niezaka ny hampandroso fatratra ny fikambanan'ny Vavolombelon ' i Jehovah i Nathan Knorr tamin'ny nametrahany rafitra matanjaka .
Izy no nanomboka ny fomba fiasa mitory mitety trano sy ny fanofanana mpamita iraka ( misionera ) izay nampitombo isa ny mpikambana teo anelanelan'ny taona 1942 sy 1968 .
Nanomboka tamin ’ ny taona 1945 dia tsy azon'ireo Vavolombelon ' i Jehovah atao ny mamindra ra na ny amindrana ra nefa azo atao vaksiny indray izy ireo .
Avy amin ’ izany no nandikana ny Baiboly amin ’ ny tenim-pirenena hafa rehetra izay ampiasain'ny Vavolombelon ' i Jehovah amin'izao fotoana izao .
Namoaka fitsipi-pitondran-tena ny fikambanana .
Nihena ny isan ’ ny mpikambana taorian ’ ny taona 1975 rehefa tsy tanteraka ny faminaniany .

Andriamasinavalona dia mpanjakan ' Imerina nanomboka ny taona 1675 .
Andriantsimitoviaminandriandehibe no rainy , ary Rafaravavy no reniny .
Andrianjakanavalondralambo na Ralambonandriantsimitovy no anarana nentiny fony izy andriantompombodivona tao Alasora , nanoa an-dRazakatsitakatrandriana zokiny , izay nandimby an-drainy nanjaka tao Antananarivo .
Avy amin'ny anarany no nipoiran'ny sokajin'andriana atao hoe Andriamasinavalona , izay ahitana ny ampahan'ny taranany sy ny havany ary olona avy any ivelan'ny foko misy azy .
Tsy nanongana sy nandroaka an-jokiny teo amin ’ ny fitondrana izy , fa ny vahoaka araka ny hevitra sy ny teti-kadin ’ Andriamampandry hovalahy mpanolontsaina no nahatonga izany .
Nisy 12 vavy ny vadin ’ Andriamasinavalona , vokatry ny famoriam-panjakana , ary niteraka 9 lahy sy vavy maromaro izy .
Samy tiany hahazo anjara fitondrana kely tsirairay teo amin ’ ny fanjakana na ny zanany naterany na ny zanaky ny iray tampo aminy ka nahatonga ny fanjakana « menakely » ho marobe .
Andrianambonimena , zanak'anabaviny tao Alasora no notendreny handimby azy ho eo amin'ny fanjakana .
Anefa , i Andriantomponimerina , zanany tao Ambohidratrimo no nanondrana ka nitana babo an-drainy fotoana maro hanereny azy hanome ny fanjakan ’ Imerina manontolo .
Afaka ihany anefa izy ka afaka niverina nody tao Antananarivo , renivohitry ny fanjakany .
Niamboho sy nafenina tao Antananarivo izy tamin'ny taona 1710.Heverina ho naharitra 100 taona ny andro niainany .
Izy dia zafiafin ’ Andrianjaka ( 1610-1630 ) , ilay mpanjaka nanorina ny renivohitra Antananarivo ary raiben ’ ny raiben ’ Andrianampoinimerina ( 1785-1810 ) .
Teraka ny tsinambolan ’ ny Alahamady toa an-dRalambo razambeny izy ; Andrianjakanavalondralambo na Ralambonandriantsimitovy no anarana nentiny fony izy tompom-bodivona tao Alasora , nanoa an ’ Andrianjakatsitakatrandriana zokiny , izay nandimby an-drainy Andriantsimitoviaminandrianandehibe , mpanjaka tao Antananarivo .
Rehefa nanjaka izy dia naka ny anarana hoe Andriamasinavalona ( izany hoe : « andriana manana ny hasina , harena voatahiry sy navalona hataramin ’ ny ela » ) .
Andriamasinavalona no isan ’ ny andriamanjaka nalaza teto Imerina , fakana tahaka satria nahay nifandray sy niahy ny soa ho an ’ ny olony , tia ny zanany sy ny havany ary ny vahoakany , nanam-panahy ka mamy hoditra tamin ’ ny olon-drehetra ary tena nampihatra ilay fiteny hoe : « Ny fanahy no olona » .
Feno fahendrena izy tamin ’ ny fitondrana ny tany , nanana ny hatsaram-po teo amin ’ ny fifandraisana amin ’ ny vahoakany .
Tsy lefona na basy aman-tafondro no nentiny namory ny fanjakana merina , fa ny fahaizany nifandray tamin ’ ny mponina : Andriamanjaka nahay niara-nidinika amin ’ ny vahoakany ny ho soa teo amin ’ ny fanjakany , sy ny ratsy tokony ialana .
» Nolazaina fa naditra sy tsy nahay nitondra fanjakana Razaka ka nangidy hoditra tamin ’ ny vahoaka .
Maro ny tantara mikasika ny fanonganana an-dRazaka , fa ity ihany no ho raisina fa mety mahafehy azy rehetra : Rehefa tao anatin ’ ny fahoriana toy izany ny vahoaka , dia nisy loholona hendry , Andriamampandry no anarany , hovalahy avy amin ’ ny Zafimbazaha Dilambato , fa teny Andraisisa no nipetraka .
« Izaho , hoy izy , handeha hamangy andriana !
» Rehefa tonga tao amin-dRazakatsitakatrandriana tao Antananarivo izy dia nanontany hoe : « Ny Andriana ô !
firy moa ny fonao ?
» « Ka fo firy ny foko fa tsy ho tokana ihany !
» , hoy Razaka namaly « Eny lahy , fa tokam-po Razakatsitakatrandriana !
» , hoy Andriamampandry .
Dia lasa indray izy nankeny Alasora , tao amin-dRazakanavalondralambo , nanontany nanao hoe : « Ry zanakandriana ô !
Firy moa ny fonao ?
» « Fo firy ny foko ?
fa fo roa , fo telo !
» hoy ity farany namaly , « Eny , lahy , hoy Andriamampandry , fa roa fo tokoa Razakanavalondralambo !
» Dia nanangona ny olon-kendry rehetra Andriamampandry , dia nampifidy izy : « Iza no ho anareo , ry ley loholona : ny fo tokana sa ny fo roa ?
» Ny sasany naka ny fo tokana , ny hafa naka ny fo roa .
« Ela loatra izany , hoy Andriamampandry , fa ny fo tokana hamono izy dia izy irery no manapaka tsy miera , hamelona izy dia izy irery no miera ; fa ny fo roa , hamono , miera amin ’ ny vahoaka , misy soa holazaina , miera amin ’ ny vahoaka !
» Dia ny fo roa no nalain ’ ny vahoaka .
Lasa ary Andriamampandry hikarakara ny raharaha , fa nony teny an-dalana dia notsenain ’ Andriamanalina , olon-kendry iray nataony hoe : « Aza miteny ianao fa alao hanaovako azy !
» Nankeo Faliarivo Andriamanalina niantso an-dRazakatsitakatrandriana nanao hoe : « Mandre ve ianareo ?
Avoahy Razakatsitakatrandriana !
» Dia hoy ny tao an-tanàna : « Ahoana no amoahana ny andriana !
» Ary hoy Andriamanalina nanohy sady nanozona : « Raha mankeny Andemaka , alemahon ’ Andriamanitra !
Mankeny Volasarika , sarihon ’ Andriamanitra !
Mankeny Ambodikongona , kongonin ’ Andriamanitra !
Mankeny Ambanidia , mbiaza ambany dian-dRazakanavalondralambo Razakatsitakatra !
» Nakopany ny lambany dia lasa izy .
« Nozonin ’ ny olona ianao Tompokolahy !
» hoy Andriampanihiany , tsindranolahy .
Dia hoy Andriamampandry : « Izao no sikidinao , Tompokolahy , fa nozonin ’ ny olona ianao : mankanesa any Anteza ianao .
» Dia nankany Anteza tokoa Razakatsitakatra , ary dia niala teny Alasora Razakanavalondralambo ; nifindra nankeo Ambodivoanonoka , Antsahondra , Ambatobevanja , Razakatsitakatra , ary niampita nankeo Ambohipo , dia teo Ambatoroka ary Faliarivo Razakanavalondralambo ; tonga teo Avaratr ’ Andohalo , Razakatsitakatra , fa Razakanavalondralambo kosa tonga tao Anatirova Antananarivo , nohobin ’ ny vahoaka ka naka ny anarana hoe Andriamasinavalona .
Nodoran ’ Andriamapandry ny tranony teo avaratra Andohalo , ka lao Razakatsitakatrandriana ary niloa-bava hoe « Mamitaka !
» , lasa nivalana nikandrefana nihazo an'Antsakalava .
Ilay toerana naharesen ’ Andriamasinavalona an-dRazakatsitakatrandriana dia natao tsy azo alehan ’ ny andriana na ny entan ’ andriana , fa fady ka natao hoe Ambohimanoro , satria misy olana mijoro eo manoro ny làlana tsy azo aleha mianavaratra na miakandrefana .
Nalahelo anefa Andriamasinavalona rahefa lasa tokoa ilay zokiny , ka nony tonga teny Andriantany izy mianakavy , dia nandefasany lehilahy fito lahy nampitondrainy teny toy izao : « Iny ny basy iray , lefona efatra , ento hiarovanareo tena , ary iny ny vola iray kitapo ( 20 piastra ) hataonareo vatsy sy hivelomana any amin'izay toerana tianareo .
» Nahita izany Andrianjakatsitakatrandriana dia nitodika niantsinanana nivavaka tamin ’ Andriamanitra Andriananahary sy ny razana , nisaotra sy nitso-drano an-jandriny ho ela fanapahana , ho tratr ’ izay ela indrindra .
Feno herim-po vaovao indray izy mianakavy nanohy ny dia niankandrefana ho any Antsakalavan ’ i Boina .
Toy izany no fanehoan ’ Andriamasinavalona ny fahendreny sy ny hatsaram-panahiny , fa na dia nanana ny fahefana tsy refesi-mandidy aza izy , dia nanao am-po fa vonona mandrakariva hiera amin ’ ny vahoaka aloha vao mandray fanampahan-kevitra ary tsy mba nanenji-dresy izy .
Tsy izy no nanongana sy nandroaka an ’ Andrianjakatsitakatrandriana zokiny teo amin ’ ny fitondrana , fa ny vahoaka , araka ny hevitra sy ny tetikadin ’ Andriamampandry hovalahy mpanolontsaina .
Mbola nizarazara fanjakana madinika maro ny firenena merina fahiny , na dia teo ihany aza ny fanjakan ’ Antananarivo izay tsy nanampahefana firy tamin ’ ireo mpanjaka madinika na tompomenakely nipetraka am-bodivona : nisy mpanjaka tany Amoronkay-Ifanongoavana ( Andriampanarivofonamanjaka ) , tany Manohilahy avaratra ( Andriamasinteny ) , tao Ambohitrimanjaka-Anosivato ( Andriamanjakatokana ) , tao Ambohijoky , tany Itsinjoarivo , amoron ’ Ionive ( Andriandanitramantany ) , sns… Tsy nandry fehizay noho izany ny tany ; betsaka ny ady an-trano , noho ireo fanjakana kely madinika nifandrafy ; nanjaka ny asan-jiolahy , ny fisakanana sy ny halatra olona hatao andevo hamidy amin ’ ny mpijirika vazaha , na Arabo .
Nitaintaina tsy nandry mandry isan ’ andro ny fianakaviana , indrindra ny zaza amam-behivavy sao misy manafika .
Mba henoy ange ity tantara ity e : Raha niainga hono avy any Ifanongoavana ( atsimon ’ Imantasoa ankehitriny ) Andriampanarivofonamanjaka hanatona an ’ Andriamasinavalona aty Antananarivo dia nitondra vatan-dehilahy 7 matanjaka ; nentiny niaraka tamin ’ izy ireo koa ny vady aman-janany fa : « Satria raha ajanonay aty ny vady aman-janakay tsy manaraka anay , hoy izy 7 lahy , sao entin-dry zalahy any amin ’ ny Ontaiva , Bezanozano , baboiny ka very izahay !
» Dia niainga izy ireo ho aty Antananarivo ka roa andro teny an-dalana ihany , fa alina no mandeha fa sao samborin ’ ny sasany amin ’ ny antoandro eny an-dàlana fa tsy mandry ny tany , miady an-trano .
Nandry tsy lavo loha lalandava ny mponina , mitady fiarovan-tena fotsiny fa tsy nahavita asa famonkarana firy intsony ; nananontanona lalandava ny mosary ; nivelona tamin-tebiteby sy tahotra ny vahoaka .
Noho izany , ny lahasa noraisin ’ Andriamasinavalona voalohany dia ny fitadiavana ny fandriampahalemana hampiadana ny vahoaka sy fahafahan ’ izy ireo miasa sy miaina am-pilaminana .
Ny hevitra hitany hanatanterahana izany dia ny famoriana ireo fanjakana madinika manoddidina an ’ Antananarivo mba ho eo ambany fahefany tokana sy ny famaritana mazava ny fanjakany ; amin ’ izay dia afaka miaro azy ireo izy ary afaka mametraka lalàna tokana mifehy ny ambanilanitra sy manaramaso azy akaiky .
Tsy tamin ’ ny basy aman-defona na tamin ’ ny ra latsaka intsony no namoriany ny fanjakana satria hanampy trotraka indray ny fahorian ’ ny vahoaka izany , fa tamin ’ ny teny mamy , fandrindram-pihavanana amin ’ ny alalan ’ ny fanambadiana indrindraindrindra .
Voalaza fa nisy 12 ny isan ’ ny vadin ’ Andriamasinavalona ; tsy haitraitra izany na fieboeboana sy fanehoam-pahefana mihoa-pampana hanao fitondran-dehilahy fotsiny fitia te-hampirafy , fa fanambadiana ara-pitondrana nentina nampandry tany sy nanitarana fanjakana .
Ary azo heverina fa nisy fifanarahana ihany angamba natao tamin ’ ireo mpanjaka nanome ny zanany vavy na ny anabaviny ho vadin ’ Andriamasinavalona nifanomezana toky fa handova fanjakana ny zaza haterak ’ izy ireo any aoriana .
Tahak ’ izany ireo mpanjaka niditra ho vinanton ’ ny andriamanjaka , izay nanao fifanekena fa izy ireo dia hipetraka eo amin ’ ny fanjakany ihany na dia eo ambany fahefan ’ Andriamasinavalona aza , ary ny taranany dia ho zanak ’ Andriamasinavalona ihany koa .
Nisy fifanekena na velirano natao tamin ’ izany ho fanamafisana ny fifanarahana ka nomarihiana tamin ’ ny fananganana orim-batom-panoavana sy fihavanana manao hoe : « Andriamasinavalona no Andriamanjaka tokana tompoina , omena ny hasina sy manana ny fahefana eto Imerina ; fa ho tambin ’ ny fanambadiana kosa , dia tsy ho very fananana akory izy ireo fa hanjaka zanaka aoriana !
» Ka ny nanombohany izany asa izany dia tany amin ’ iny tapany atsinanana-atsimon ’ Imerina iny , Amoronkay , izay nisy tompomenakely nitovy fijery taminy amin ’ ny fiahiana ny vahoaka .
Tsy iza io fa Andriampanarivofonamanjaka , mpanjakan ’ Ifanongoavana sy Amoronkay , izay nandefasany iraka nilazany ny hetahetany .
Nahita izany Andriampanarivo dia namory an ’ izy fito lahy loholona sy ny mpisikidy nitady hevitra amin ’ izao ataon ’ Andriamasinavalona izao fa andriamanjaka lehibe izy , manan-daza sy manam-panahy .
Rahefa nivory dia tapa-kevitra Andriampanarivofonamanjaka sy ny vahoakany fa hiakatra aty Antananarivo hanolotra ny fanjakany ho an ’ Andriamasinavalona .
Tonga soa aman-tsara teto Antananarivo ka nangataka fihaonana tamin ’ ny andriamanjaka izy ireo .
Rehefa avy niarahaba andriana dia niteny Andriampanarivofonamanjaka fa tonga hanaiky sy hanoa ary hanatanteraka izay sitrapon ’ ny mpanjaka .
Faly sy nankasitraka Andriamasinavalona ka nampanaovina velirano Andriampanarivo sy ny mpiara-dia aminy .
Dia hoy Andriamasinavalona : « Dia omeko ny mahatoky anao kosa ianao fa efa nahafoy ny tenanao raha tsy izaho no Andriana ; dia omeko ho vadinao ny anabaviko hanaovanao ahy hoe Rafozako , sy hanaovako anao hoe Vinantoko , tsy hovan-taranaka mandrakizay !
» Ka nomeny ho vadin ’ Andriampanarivo ny anabaviny Ranavalontsimitoviaminandriana ary hoy izy nanafatra : « .. Mandehana mody ianareo mivady , ampandrio ny tany , ampandrio ny fanjakana ary ambarao izao ny vahoaka : aza matahotra , aza manatsetsetra , mandria ny vady mandria ny zanaka !
Ary tsy ovako fenitra amin ’ izay nentin-drazana .
Ary izao no lazaiko aminareo mivady kosa : aza malahelo fa manana ahy fa izaho no ray izaho no reny , fa tsy hovako fenitra amin ’ izao fanjakana nipetrahan-drainao sy nipetrahanao izao ianao !
» Dia lasa Andrimpanarivofonamanjaka nankany Lohasa nampandry ny Bezanozano , nitondra ny tenin ’ Andriamasinavalona tamin ’ ny Ontaiva ; rahefa nandre ny tenin ’ ny andriamanjaka ny olona dia faly , dia nanaiky .
Avy any Lohasaha Andriampanarivo , dia niakatra an ’ Angavo , nahazo an ’ Ambohimasina , teo Ambohitrandriamanitra , teo Andranomalaza nankeo Sambaina dia niorina teo Ambatovory .
Nanaiky Amoronkay sy Ivakiniadina .
Niakatra taty Antananarivo indray izy , nandeha am-pilaminana tsy tahaka ny teo aloha intsony izay mandeha alina fa efa mandry ny tany , tonga nilaza fa vita i Bezanozano sy Ivakiniadiana ary Amoronkay izay efa azy rahateo .
Faly tokoa Andriamasinavalona ka hoy izy : « Izaho tsy naniraka olona , fa matahotra raha hitsanganan ’ ny basy aman-defona , fa ny vahoaka tsy mety hialan ’ izany… !
Tonga ianao Andriampanarivo fa nahatontosa ny tany sy ny fanjakana , ka faly aminao aho !
» Dia nanome lamba sy vola ny vahoaka izy .
Andriampanarivofonamanjaka kosa nitondra ny vadiny Ranavalontsimitoviaminandriana nody , ka niteraka maro izy roa fa ny voatana anarana dia : Izy roa lahy ireo sy ireo iray tampo aminy rehetra no nantsoina hoe « Ny zanak ’ anabavinan ’ Andriamasinavalona » , isan ’ ny foko Andriamasinavalona .
Azo saintsainina fa nitovitovy tamin ’ izany fomba fifanekena nataon ’ Andriamasinavalona sy Andriampanarivofonamanjaka izany avokoa ireo fifanarahana nataony mba hahazoana ireo fanjakana madinika rehetra teto Imerina : Atao ny fanambadiana na ho rafozana , na ho vinanto na ho zaodahy ka tonga fianakaviana iray eo ambany fahefany izy ireo : Tany amin ’ iny farany atsimo amin ’ Imerina iny , dia Andriandanitramantany no mpanjaka tompomenakely tao Itsinjoarivo , amoron ’ Ionive ; nalain ’ Andriamasinavalona ho vady Ralanimboahangy zanany vavy araka ny fomba fifanarahana fanaony .
Nony maty rainy , dia napetrak ’ Andriamasinavalona hiandry fanjakana tao Ambohimanjaka - Andramasina Ralanimboahangy .
Ny taranany no Andriamasinavalona tompomenakely tamin ’ iny faritra iny izay nanao an ’ Andramasina ho vodivona .
Tamin ’ iny ilany avaratra sy andrefana-avaratr'Imerina iny izay vakin ’ ny renirano atao hoe Sahasarotra mivarina any Betsiboka dia nisy andriana maromaro nanana fanjakana madinika , ka ny nalaza dia izany Andriamasinteny tompomenakely tao Imiakotso sy Manohilahy .
Nalain ’ Andriamasinavalona ho vady ihany koa ny zanany vavy atao hoe Ramananandrianjaka , ka nifanarahana fa ny zanak ’ izy ireo dia handova fanjakana ary izy dia hanoa an ’ Andriamasinavalona .
Ramananandrianjaka no reny niteraka an ’ Andriantomponimerina mianadahy avy , ilay mpanjaka voalohany tao Ambohidratrimo .
Toraka izany Ranavalontsitakatrimerina andriambavy avy amin ’ ny Zanadralambo nalainy ho vady ka ny zanany dia nomeny hanjaka tao Ambohitrabiby ; ary Ramananimerina kosa , dia zanak ’ andriana avy ao Antananarivo ihany ka Andrianjakanavalomandimby zanany dia nampanjakaina tao Antananarivo ihany .
Toy izao no lazain ’ ny tantara tamin ’ ny nampakaran ’ Andriamasinavalona ho vady an-dRatompondraondriana ka nilazany fa handova fanjakana ny zanany : Hoy ny raibe sy ny ray aman-dreny ary ny havan-drazazavavy : Ny fanomezana fara sy dimby dia manome malalaka izahay , nefa kosa zanaka sy tompo ampihantana Andriamasinavalona , ka mba hataka sy hanta ataonay aminy : « Raha avy izay hisarahana , na hisara-maty na hisara-belona , aoka mba hahazo fahatelon-tànana araka ny fomban ’ ny ambanilanitra ; raha miteraka , aoka mba hahazo mandova fanjakana ! …. » Dia hoy ny valin-kafatra nataon ’ Andriamasinavalona namaly : « …Lazao amin ’ izy ireo fa faly tokoa aho amin ’ ny fanomezany ny ho fara-mandimby ; lazao azy ireo anefa fa ny fangatahany fanomezana ny faha-telon-tànana amiko amin ’ ny andro isarahana dia tsy azoko ekena , fa ny Andriamanjaka tsy fehezi-mandidy ary fanjakana tsy azo zaraina , ary efa nolaviko tamin ’ ireo vadiko maro izany , fa fanomezana no azoko atao ary izay vitany no azy raha avy izay andro isarahana !
– Fa raha miteraka amiko kosa Ratompondraondriana dia mahazo mandova fanjakana ny zaza satria teraky ny razana nihaviako avy amin ’ i Rangita sy Rafohy ary Andriamanelo ! ..
. » Toy izany ny fomba nangalan ’ Andriamasinavalona ny fon ’ ny olona ka nahazoany vady maro mba hampandriana tany sy hanitarana fanjakana .
Maro tamin ’ ireo mpanjaka madinika teto Imerina no nanaiky an ’ Andriamasinavalona sady lasa havany akaiky na zaodahiny , na rafozany , na vinantony ; dia tonga mpihavana indray Imerina manontolo .
Fifanarahana tamin ’ ny mpanjakan ’ Imamo Andriamasinavalona , Andriamatahobelirano .
Tsy mivadika amin ’ ny fifanekena .
Mba hahamarin-toerana ny sisin-tany ka tsy hisian ’ ny disadisa sy fifanafihana amin ’ ny ady , dia nifanaraka Andriamasinavalona sy Andriambahoaka , mpanjakan ’ Imamo , fa ho avahana Imamo sy Imerina satria fanjakana roa lehibe samy mahaleotena ireo .
Andriambahoaka zanany natao koa hoe Andriambahoakampovoanitany no mpanjakan ’ Imamo nonina tao Amboniazy , Itasy .
Nifankahalala sy nifanaja tsara izy sy Andriamasinavalona ; nifanaraka ny roa tonta fa ho faritana ny sisin-tany mampisaraka an ’ Imerina sy Imamo .
Toy izao hono ny fomba namaritana azy : Samy niala maraina , vao maneno akoho tokana , izy roalahy .
Andriamasinavalona avy aty Antananarivo , Andriambahoaka avy ao Amboniazy ; dia samy mandeha amin ’ ny làlana mahazatra mampitohy ny vohitra roa , ka izay toerana ifanenana no atao faritra izarana ny fanjakana .
Andriamasinavalona dia nitana marina ny fifanekena .
Andriambahoaka kosa nambosin ’ ny olony ka nivadika , dia tsy niandry ny akoho maneno amin ’ ny maraina , fa vao tapi-mandry ny olona dia niainga tao Amboniazy , fa te-hahazo tany be .
Raha vao nahatazana an ’ Andriamasinavalona Andriambahoaka teo akaikin'ny renirano nifanenana , dia nihoraka ny mpanaraka an ’ Andriambahoaka : « Lasantsika !
Lasantsika ny fanjakana lehibe sady lava horiranana fa kely foana ny an ’ Imerina !
Mihobia ry Imamo !
» Teo amoron ’ ny renirano kely eo andrefan ’ Imerintsiatosika no nifanena ; dia namono omby fotsy tokam-bola natao orim-baton ’ ny fifanekena sy sakafo be .
Dia natao hoe Iombifotsy ny anaran ’ ilay renirano nifanenana , faritra fizarana an ’ Imerina sy Imamo .
Dia hoy izy roa lahy : « Samia mitoetra amin ’ izao zara-tany izao : ka izay mangala-tsidiny amin ’ izao elanelan-tany izao , miady an-tanety sahalà , manani-bohitra aza mahafaka !
Miakatra Imerina ianao tsy vahiny , midina Imamo ianao ohatra ny tompony !
» Dia nahazo nifamangy ny avy aty Imerina sy ny avy any Imamo , fa tsy mba nisy ady .
Ary nony vita izany , dia hoy ny tantara mikasika ny nanjo an ’ Andriambahoaka .
Noho ny haratsian ’ ny làlana , ny hamaizin ’ ny alina , ny famelezan ’ ny hatsiaka sy ny fanala anefa , hono , dia reraka mafy Andriambahoaka sy ny mpanaraka azy ka be ny narary kibo , narary tongotra , nanavy , …ary nisy maty teny an-dàlana aza , hono , nony niverina nody .
Ninoan ’ Andriambahoaka fa todin ’ ny fivadiham-pifanekena nataony izany ka namely azy mafy ny fieritreretana .
Nony taty aoriana , nitsidika an ’ Andriamasinavalona ny Antehiroka mpitsitsika azy : « Akory , Ialahy Andriamasinavalona !
Resy andro nizarana fa ho tompon ’ izao tontolo izao !
Tsy ny masin ’ odi-tandroka no tompon ’ ny omby fa ny mamatotra ny zanany !
Ny mpisoritra mamadi-belirano , ho lavo mandrakizay , fa ialahy Andriamatahobelirano , ho tahiana mandrakizay !
» Nenjehin ’ ny eritreriny hatrany Andriambahoka ka nandefa olona 40 izy hifona amin ’ Andriamasinavalona , nitondra ondrilahy be hofaka , omby be ronono , volafotsy hidivava : nangata-tsodrano sy fanatsoahana ny ozona nifanaovana fa nivadi-belirano .
« Tsy mahay mitso-drano anao aho hoy Andriamasinavalona , fa Andriamanitra izay nanaovanao fianianana tsy notoavinao no mahalala izany !
» - Vao mainka nasian ’ ny eritreriny Andriambahoaka ka izy tenany mihitsy no avy nifona tamin ’ Andriamasinavalona .
Ny teto Antananarivo kosa nihira nanao hoe : « Ny ranomason ’ Imerina , fony niantsinanana , ho tonga feom-basy , toa kotronkorana an-tany , hody volafotsy haingom-bahoaka , ho volamena fehitanan ’ Andriana , ho vatosoa satroboninahim-panjaka !
Mandehana , aza tratry ny andro maraina , ianareo mpanompo manome voho tompo , fandrao maty tsy hitan ’ Imamo , ka manome soketa an ’ Antananarivo !
Tamin ’ izay hono no nahatonga ny fitenenana hoe : Aleo homana ny amberivatrin ’ Imerina , toy izay hivoky ny tapian ’ Imamo !
» Taty aoriana , nasain ’ Andriambahoaka nanao hady fizarana sy fahatsiarovana izany Andriampivovo zanany , teo Ambatondramijay izay natao hoe : « hadin ’ Andriampivovo » : ka manomboka eo , manaraka ny renirano Iombifotsy , ny miorika dia Imerina , ary ny mivalana dia Imamo .
Famintinana : teo amin ’ ny renirano Iombifotsy izy roalahy no nihaona ka io renirano io no namaritra ny fanjakana roa tonta , ary niara-nanamafy ny fihavanana izy roa lahy fa hoy mantsy izy ireo : « Miakatra Imerina ianao tsy vahiny , midina Imamo ianao toy ny tompony !
» Vita ny famoriana ny vahoaka merina : nofaritana ny sisintany : Izay no fonenan ’ ny Merina ka nantsoina hoe « Ankibonimerina » .
Nisy rivotra sy orana nikija nandritry ny iray volana izay niverimberina isan-taona , namely ka potika avokoa ny voly na an-tanety na an-tanimbary ; tsy nanana hanin-kohanina intsony ny olona ka tratra hatramin ’ ny fianakavian ’ ny andriamanjaka .
Naniraka olona nitady vary sy hanina na ho vidina aza Andriamasinavalona ka tsy nahita raha tsy tany amin ’ Andriandrivotra , tao Andraisisa , izay nanome maimaim-poana sy nanolotra hanina fanampiny aza ka faly ny andriamanjaka .
Ary izay no nahatonga ilay fitenenana hoe : « Hany vary Andraisisa !
» .
Novaliana soa Andriandrivotra ka natao menabe Andraisisa fa tsy menakely intsony .
Nahatsapa loatra ny fahorian ’ ny vahoaka izy ka ny vaindohan-draharaha nimasoany dia ny handresena ny mosary mba ampiadana ny ambanilanitra ; nohamafisiny sy nampitomboiny ny fefiloha nanomboka hatreo Ankadimbahoaka ka hatrany andrefan ’ Ilanivato , mba ho tonga tanimbary midadasika i Betsimitatatra hiveloman ’ ny olony , fa hoy izy : « Izao , ray Merina Ambaniandro , tsy misy tsy ho ahy izao manodidina ity nosy ity , ka tsy mba manan-drafy aho , fa ny mosary no rafiko , ary tsy mba manam-bola milevina sy vakoka fa ny fefiloha no mandako , ka hanatevina sy hanampy iny aho , fa iny no Vahilava mora ladinina , tantara be tsy mba levona , fa felan-tànan ’ ny razako , navelan ’ ny raibeko sy ny raiko amiko ho adidinareo .
Ny fiarahabana no fomba fanehoana ny fifanajana voalohany indrindra .
Koa nanana fiarahabana mitokana ny andriana toy ny hoe : « Sarasara ( tsy ambaka ) , Tompoko e !
» ( fomba fiarahabana ataon ’ ny tsiarondahy na ny tandapa amin ’ ny andriamanjaka , na ny Ambaniandro no manao an ’ io amin ’ ny andriana indraindray ) .
« Tsara và , Tompoko e !
, Aza marofy !
... Mandrosoa fanjakana ! , Mifanantera amin ’ ny ambanilanitra !
Trarantitra re , Tompoko !
» Raha samy andriana dia ny fiarahabana « Tsara va tompoko !
» no fanao ka ny zandry olona sy ny vehivavy no miarahaba ny zoky na ny lehilahy .
Ny fanomezana toerana ny « Elo mena » ho mariky ny fahefana sy fiandrianan ’ ny andriamanjaka irery ihany : ka izy irery ihany no tokony azo ialofana elo miloko mena , indrindra raha mikabary na mandeha eny an-dàlana .
Nandamina ny momba ny kianja sy ny fananganana ny Vatomasina amin ’ ny voahangy mivady sy volatsivaky ary ràn ’ omby volavita ; teo Andohalo no nanaovana izany voalohany ho toeram-pikabariana sy fanandratana mpanjaka .
Ary ny vohitry ny andriamanjaka , sy ny andriamasinavalona , tompombodivona dia nisy kianja sy vatomasina , fanaovana sorona omby amin ’ ny andro Fandroana .
Nampitomboina lanja sy voninahitra ny andro Fandroana amin ’ ny tsinambolan ’ ny Alahamady , satria andro fahatsiarovana ny nahaterahan ’ ny andriamanjaka ( Ralambo , Andriamasinavalona ary Andrianampoinimerina tato aoriana ) , andro fanamafisam-pihavanana isan-tokatrano , isam-batan ’ olona .
Nohavaozina indray ny Lapa Besakana , tao Anatirova , izay natao toerana hanamarihana ny fiorenam-panjakana teto Imerina .
Tamin ’ izay fotoana izay no namaliana soa an ’ i Trimofoloalina , nahafoy tena nety atao sorona velona ny tenany ho voninahitry ny mpanjaka ; nefa tsy novonoina izy na nalatsa-drà kely akory , fa mody nodidiana ka nosoloina ràn ’ akoholahy mena izay natentina ny trano ( natao Tsy maty manota i Trimofoloalina sy ny taranany ) .
Tao Besakana no nisy ny « afo tsy maty » izay afo ambenana tsy ho faty na oviana na oviana ka nisy tandapa miambina izany andro aman ’ alina .
Ny Zanakandriana voatendry hanjaka dia entina ao Besakana aloha , mijoro anilan ’ ny fatana afovoany , mangatam-pitahina ka izany no atao hoe « Halampatan ’ ny Besakana » ( fototra iorenana ) , izay mari-pahefana ambony indrindra , ary tsy atao hoe manjaka raha tsy efa nandalo sy nonina tao Besakana .
» .
Ireto telo farany ireto no atao hoe lahiaivo fangalana izay mahasoa ny fanjakana ; tsy manao ny fanomponan ’ andriana sasany izy afa-tsy ny manao fefiloha , mandoa miaramila , mamoly landy sy mandoa ny angady mondro , …ary manatrika ny raharaha ataon ’ ny ray aman-dreny ( ny Hova sy ny Bemihisatra ) , misaotra azy ary manome omby sy mangahazo .
Taty aoriana , nisokajy telo ny fiantsoana ireo andriana teto Imerina : Nanana zo sy sata iombonana ny andriana rehetra ( ireo tarana-dRangita sy Rafohy ) , izay iavahany kely amin ’ ny sarambabem-bahoaka , indrindra amin ’ ny adidy atao amin ’ ny andriamanjaka : Tsahivina koa anefa fa misy amin ’ ireo foko hafa no nahazo zo manokana : ny Antehiroka , ny Zafimamy , ny Trimofoloalina , … .
dia tsy hanim-bodihena , tsy manao hazo lava , tsy mitaona tany mena , tsy alatsa-drà… .
; na manana zo toy izany aza izy ireo dia tsy ao anatin ’ ny sokajy atao hoe « andriana » , satria tsy tarana-dRangita sy Rafohy .
Tsy ny zo manokana ihany noho izany no maha andriana merina fa ny rà sy ny firazanana niandohana .
Mafy ny lalàna amin ’ ny fanambadiana teo amin ’ ny sokajin ’ ny andriana noho ny fiarovana ny firazanana sy ny fiandrianana ary ilay fomba hoe « lova tsy mifindra » .
Ny andriana samy andriana ihany ary isan-tsokajiny raha azo atao no mifanambady .
Noho izany ny « tena andriana dia izay andrian-dray sy andrian-dreny niteraka » .
Ny taranaka ivelan ’ izany fanambadiana izany dia tsy andriana intsony .
Ny andriandahy ambony ( andriamasinavalona no ho miakatra ) dia mahazo manambady hovavavy , nefa kosa ny zanany amin ’ ny hova dia tsy azo alevina amin ’ ny fasany misy tranomanara sady tsy mandova tanindrazana azy , tsy mandova anaran-dray , fa omena lova hafa atao hoe « tolo-bohitra » .
Ny andriambavy kosa raha manambady hovalahy dia « mandrorona » ; amidin ’ ny fokonolona izy ary ny vidiny dia hividianana mangahazo masaka , hanin ’ izay rehetra eo ; izany no fanariana razana azy sady fanalàm-baraka faran ’ izay mahamenatra … Raha andriambavy amin ’ ny andrianteloray sy Zanadralambo no alain ’ ny Andriandahy amin ’ ny terak ’ Ifohiloha ho vady dia « misandratra » izy ka ny taranany dia mandova ny anaran-drainy .
Ka hoy Andriamasinavalona momba azy ireo : « Ianareo Talasora , ataoko zokim-pirenena ianareo satria tao Alasora no niavian ’ ny razan ’ andriana rehetra… , ka ataoko mpanao soron ’ andriana , mpandatsaka ny andriana miamboho ( ny zanak ’ Andriamitondra ireo ) .
» « Ianareo Antehiroka , havako ianareo , zanadahy : …raha mitsitsika aho dia ianareo no mpitsitsika ahy , ary raha misy hasina ataoko dia ianareo no manao… » « Ny Ambaniandro na ny Bemihisatra na ny Folovohitra na ny Hova amin ’ ny ankapobeny : izy ireo no vahoaka maro an ’ isa teo amin ’ ny fanjakana .
Raha miantso an-kabary ny ambaniandro ny andriana dia manao azy hoe : « Ianareo Ray aman-dReny ! ...
» ; Ary raha ny ambaniandro kosa manonona an-kabary ny andriana dia miantso azy hoe : « Ianareo zanaka amam-para ! ...
» Ny nantsoina hoe « Voaramasiaka » dia ny Manisotra , ny Manendy , ny Mainty tompon-tany taloha isan-tokony ka fangalana ny atao hoe Angaralahy , na ny Tsiarondahy na ny tandapa isan-karazany natao hikarakara sy hitaiza andriana ( Fakana miaramila matanjaka sy kinga izy tamin ’ ny andro nanjakan-dRadama I taty aoriana lavitra ka nisy betsaka no tonga Manamboninahitra ambony XVI voninahitra mihitsy toa an-dry Rainingory , Rainingitabe , Rainihanjanoro , … . ) .
Ireo sokajim-bahoaka rehetra ireo dia nety samy nanana « andevo » na olona very zo noho ny trosa na noho ny sazy natao mpanompo izay noheverina ho fananana toy ny fitaovana rehetra , novidina teny an-tsena .
Afaka miavo-tena anefa izy ireny na avotan ’ ny havany ka miverina amin ’ ny toerana sy ny sokajy nisy azy taloha , na mainty , na hova , na andriana .
Ohatra fotsiny ny vodihena ho an ’ ny mpanjaka , raha mamono omby : raha any Ifanongoavana na any Manohilahy avaratra no mamono omby , 3 andro vao tonga aty Antananarivo ny hena , efa maimbo tsy azo hanina ; tsy maintsy asiana olona manana fahefana handray izany any an-toerana na eny akaikiny .
Ka ny hevitra hitany sy marina dia ny zanany na ny zanaky ny iray tampo aminy ihany no azo antoka hisolo azy satria toy ny tenany ihany izany fa tsy ny olon-kafa .
« Fitsinjaram-pahefana no nataony fa tsy fizarana fanjakana velively » , araka ireo teniny voalaza ery ambony .
Sanatria tsy adala velively Andriamasinavalona na kentrina , araka ny hevitr ’ ireo mpanao tantara maro , ka handrava ny efa novoriany sy natsangany noho ny fihetseham-po diso toerana .
Tsy diso velively izy ary hendry satria fampandrindrana ny fitondrana fanjakana no nokasainy mba hahazoany manakaiky kokoa ny vahoaka sy hitadiavany ny soa mahamety azy ireo tamin ’ ny alàlan ’ ireo taranany mivantana .
Izany no nahatonga ny fisian ’ ny hoe « Menabe sy Menakely » izay toa midika hoe « nomena tany betsaka sy nomena tany kely » na « Fitondrana eo ambanin ’ ny elo menabe sy fitondrana manana elo mena kely …. » .
« Ireo zanako ireo , ianareo ry Merina no tanety ary izy ireo no tsimbotry ( valala mbola tsy hary elatra ) ; ka na ho aiza na ho aiza no alehany dia ao an-kibonareo ; ianareo no ivelomany ka tandremonareo ireo zanako ireo !
» Na teo aza ny hevitra pôlitika fandrindrana ny fitondram-panjakana efa napetraka dia tsy nanakana azy velively izany ho tena tia dia tia ireo zanany ; samy tiany hahazo anjara fitondrana kely tsirairay teo amin ’ ny fanjakana na zanany naterany na ny zanaky ny iray tampo aminy ka nahatonga ny fanjakana « Menakely » ho marobe .
Noho izany dia efa nitady izay tokony handova tokana ny fanjakany izy , ho andriamanjaka tokana eto Imerina .
Tsy nanao tahaka an ’ Andriamanelo izy izay nampamono ny rahalahiny mba hampanjaka ny zanany Ralambo , na toy ny nataon ’ Andrianampoinimerina taty aoriana ka sahy nampamono ny zanany roalahy hafa mba hampanjaka an ’ Ilaidama .
Tsy sahy nandatsa-drà Andriamasinavalona , nefa tsy maintsy hisy ny iray handimby .
Iza amin ’ izy 9 lahy no handimby ?
Natao ny fitsapan-toetra , toa mitovitovy .
Natao indray ny fitsapana amin ’ ilay fomba fanao hoe « misondro-mandry » .
Dia niara-nampatoriana izy 9 lahy ka ny 4 nisondrotra ary 5 nitambotsitra .
Iza amin ’ izy 4 dahy nisondro-mandry indray no hanjaka ?
Nanontaniana ny Sampy ; Kelimalaza teny Ambohimanambola no nohatonina ka hoy Andriantompombe mpitana azy : « Andray leiretsy !
Izay bozaka aman ’ ahitra ka hahafidy andriana ?
Fa izay didin ’ Andriamasinavalona no didy !
» Ary nony nohatonina kosa Isoratra tetsy Ambohipo , natahotra izy ka nalevin ’ ny mpitana azy .
Dia nikabary Andriamasinavalona namory vahoaka : « Izao no ambarako aminareo ry ambanilanitra : loaka ny akàny , fa firy ny atody ?
» - Ary hoy ny vahoaka : « iray no anay !
» - Dia hoy Andriamasinavalona : « Didiko ny feko maharary , avelako ny zanako tsy foiko ; fa mamindra fo–njanaka ianareo ry Merina , fa alao Andriamampandry fa izaho hilaza » Dia nampanalaina Andriamapandry fa hoy rangahy : « izaho tsy manan-damba !
» Dia nampananterana lamba izy ka notriariny tamin ’ ny zorony efatra ary nahosiny tamin ’ ny fotaka , ka natahotra ny mpanati-damba : « Lamban ’ ny andriana ka norovitinao ?
» « Ento any , fa inona no fantatr ’ ialahy ?
» Dia hoy Andriamasinavalona nahita ny lamba rovitra mihosim-potaka : « Mandehana ianareo fa fantatro ihany , ny triatra azo atambatra fa eo ny nanenona azy , ary ny fotaka azo sasana fa ny rano betsaka !
» Dia tonga Andriamampandry ary nikabary Andriamasinavalona nanao hoe : « Izao no ambarako aminareo ry Merina , fa hahatokoko Merina nefa vodivona itoeran ’ ny zaza izany : zara taiza fa tsy andriana Ary indro Andrianambonimena , zanak ’ anabaviko eo Alasora , zanakareo efa-dahy io handimby anareo na hiady aza ianareo .
Ny zazalahifotsy avy amin ’ ny alahamaditany , io no omeko any amparany , andrian-tokan ’ Imerina .
» Dia samy nandeha naka ny vohitra voatondro ho azy efa-dahy avy izy ireo ary nitondra ny fanjakany nandritry taona maromaro ihany mandra-pahafatin-drainy .
Koa samia mitandrina izao teniko izao ! … » Toa samy hendry avokoa teo ambany fahefan-drainy saingy ilay tao Ambohidratrimo no efa nanondrana sahady ka nitana babo ny rainy fotoana maro hanereny azy hanome ny fanjakan ’ Imerina manontolo ho azy .
Nozonin ’ Andriamasinavalona ilay io ka maty talohany ary nodimbiasan ’ ny zanany Andriantrimobemihisatra .
Indrisy fa vao nikipy ny mason ’ Andriamasinavalona dia nivadika tamin ’ ny hafatra nataony sy nanaraotra fahefana avokoa ireo zanany izay nahatonga ny fizarazarana sy ny ady an-trano fa tsy nahay nifanaraka .
Niseho avy hatrany ny toe-dratsin ’ izy 4-dahy ; nodiana tsy fantatra ilay dina hoe « zara taiza » fa samy nanamafy ny fanjakany avy sy ny sisitaniny ary nifandrafy fa samy nilaza ny tenany ho andriamanjaka .
Andriatsimitoviaminandriandrazaka , ilay tao Ambohimanga , nahazo be indrindra tamin-drainy ary noheverina fa tena hendry dia nitetika sahady ny haka ny fanjakan ’ ny rahalahiny Andrianavalonimerina teo Ambohitrabiby , izay nanana anjara farany izay kely indrindra .
Mody nasiana lalao adin ’ ombalahy avy ao Ambohimanga sy Ambohitrabiby , izay nifarana tamin ’ ny adin ’ ny tarika an-daniny sy an-kilany ka nararaotinan ’ Andriatsimitovy namakiana ady lehibe hanafihana an ’ Ambohitrabiby ; resy Ambohitrabiby ka naongany sy noroahiny hiala teo Andrianavalonimerina rahalahiny , nahidina ho isan ’ ny foko andriamasinavalona tsotra ny taranany , ary ny fanjakan ’ Ambohitrabiby sy Mandiavato dia natambany niaraka tamin ’ Ambohimanga , ka lasa fanjakana lehibe tokoa izany , izay niavian ’ Andrianampoinimerina .
Andrianjakanavalomandimby tao Antananarivo izay nitondra an ’ Imerinatsimo dia tsy nitsahatra nampanaiky sy nampanoa an ’ Andriambonimena tao Alasora , efa voatendrin ’ Andriamasinavlona fa handova ny fanjakana ; tsy nanaiky lembenana na oviana na oviana anefa ity farany fa nanohitra ka tsy nisy fiantoana mihitsy ny ady teo amin ’ Antananarivo sy Alasora ; tato aoriana dia nizara roa mihitsy ny fanjakana : Imerinatsimo nisy an ’ Antananarivo - Voromahery , Antsahadinta , Fenoarivo , sy ny tapany andrefana atsimo izay nofehezin ’ ny taranak ’ Andianjakanavalomandimby ; fa i Vakinisisaony sy ireo menakely iray fitondrana aminy dia teo ambany fahefan ’ ny taranak ’ Andrianambonimena tao Alasora .
Andriantrimobemihisatra kosa tao Ambohidratrimo sy Marovatana dia nanamafy ny sisitaniny ka ny Merina izay tsy manao sangakely dia nosamboriny atao andevo raha tafiditra amin ’ ny faritr ' i Marovatana .
Izany toe-javatra izany no nampirongatra indray ny tsy fandriampahalemana sy ny ady an-trano nanjaka teto Imerina nandritry ny 80 taona , nampandroso ny varotra andevo aondrana mankany an-dafin ’ ny ranomasina sy nampitobaka ny fitaovam-piadiana toy ny basy mba hiarovan-tena na hanafihana .
Tsy fahadisoan ’ Andriamasinavalona izany fa ditran ’ ny zanany .
Andriantomponimerina ilay napetrak ’ Andriamasinavalona tao Ambohidratrimo - Marovatana hitondra fanjakana dia efa nampiseho ditra hatramin ’ ny ela .
Fa inona no nataony ?
Nampanaoviny sanga kely ( na nitapa-bolo nihety ka misy sanga eo aloha ) ny mponiny Marovatana ka izay tonga any ka tsy misanga na Merina na olon-kafa avy aty ivelany , dia nosamboriny amidy ho andevo .
Tezitra ny vahoaka ka niteny tamin ’ Andriamasinavalona hoe : « Ahoana ny zanakao no mamoan-tsampona amin ’ i Merina , mampanao sanga !
Manao ny tsy fanaon ’ ny olona !
» Dia nihomehy Andriamasinavalona nandre izany ka hoy izy : « Aharoy volo i Merina , ry ley Andriantomponimerina !
» Ary hoy ilay ity namaly boraingina : « Samy manana ny azy !
» Efa saika raikitra ny ady fa mody nanao maty izy nampadefa teny hoe : « Ambarao amin ’ Andriamasinavalona fa « latsaka an-tany » ( maty ) Andriantomponimerina .
» Nalahelo ny Andriamanjaka ka najanona indray ny fanafihana .
Niainga ary Andriamasinavalona ho any Ambohidratrimo fa nataony ho maty tokoa ilay zanany .
Nisalasala ihany i Merina : ny sasany nandeha nanaraka ny andriana , ny sasany nijanona .
Nony tonga tao anaty Rova dia nohidiny ny vavahady 7 sosona , dia norobaina avy hatrany ny Merina tafiditra tao , ary Andriamasinavalona nobaboiny nahibony : notanan ’ Andriatomponimerina an-keriny nandritry ny fotoana maro ( 7 taona hoy sasany , 7 volana hoy ny hafa ; ny marina dia fotoana ela loatra ka nahatezitra an ’ Imerina ) .
Tsiravina sy tezitra Imerina , saika hanafika an ’ Ambohidratrimo nefa natahotra indray sao vonoiny ao ny andriamanjaka , ka vao maika loza fa alao nitady hevitra hafa hanavotana azy .
Ary tany am-pibaboana rehefa mba mitsidika an-drainy Andriantomponimerina dia hoy ny resak ’ izy mianaka : « Ny andriana ô !
» « Ahoana ?
» hoy rainy : « Malahelo an ’ Antananarivo moa ianao ?
Malahelo an ’ i Masoandro sy Besakana ?
» « Eny .
» , hoy rainy mamaly : « Omeo ahy ary Imerina !
» « Tsy omeko kosa .
» , hoy Andriamasinavalona : « Eny ary , raha tsy maty eto ianao , tsy avelako raha tsy omenao ahy Imerina !
» Ary nandefa iraka koa ireo zanany maro teto Imerina , nanontany tany Ambohidratrimo dia novaliny hoe : « Tiany hono aho , ka tsy foiny hilaozana !
» Naniraka an ’ Ilambokely Andriantomponimerina nanao hoe : « Antsoy Imerina ka lazao hoe : avoty amin ’ ny vola 7 000 ariary Andriamasinavalona , ry Merina !
» Dia nandoa vola Imerina …Nafatra ny vola natao tamin ’ ny harom-bazaha miisa 7 teo Alatsinainy ary nampitana tamin ’ ny lakana nankeny Ambohidratrimo .
Izay , hono no nahatonga ny anaran ’ ilay toerana hoe Alatsinain ’ Ambazaha .
Tsy marina izany hoy ny hafa fa « tsy azo avotam-bola amin-karena Andriamasinavalona fa fanjakana lehibe » .
Fa nalain ’ Imerina ny tantsaha ( lehilahy matanjaka sy fetsy maromaro avy any amin ’ ny faritry Antsahadinta sy Fenoarivo ( ankehitriny ) ) nasainy mody mamangy ny andriana , nitondra amalona sy orana ho azy eny Ambohidratrimo ary mba haka namana amin ’ ireo mpiambina sy nitsikilo ny toerana fiarovana rehetra .
Nataon ’ izy ireo fanao matetika izany ka tsy nanana ahiahy intsony ny tao am-bohitra .
Nony ela taty aoriana , novokisan ’ izy ireo hena matavy ny mpiambina ka nony alina resy tory , dia nohadin ’ ny tantsaha ny rova , nobataina Andriamasinavalona , natohitohiny ny salakan ’ izy ireo nandrotsahana ny andriana tamin ’ ilay tevana eo atsinanan-drova , dia afaka ka nobabena hatrany Andriantany , tonga aty Ilanivato vao taitra ny teny Ambohidratrimo fa lasa Andriamasinavalona .
Raombana kosa dia nitantara fa ilay zafikeliny Andriantrimobemihisatra , zaza 12 taona , zanak ’ Andriantomponimerina izay nasain-drainy niara-nipetraka tamin-draibeny sy mpizaha ny haony no nalahelo mafy ity raibeny : « Fa maninona Dadabe no mitomany foana sy malahelo ?
» « Tazomin-drain ’ ialahy tsy hody any Antananarivo aho ka malahelo an ’ Imerina !
» Naheno izany ilay zaza dia nalahelo koa sady tezitra tamin-drainy ka nitady hevitra ny hamoahana azy .
Ka raha mbola sondriana nilalao sy nilalonana ireo tandapa sy mpiambina dia nentin ’ ilay zafikeliny nivoaka ny vavahady tsy nisy mpiambina ity raibeny dia navoakany moramora ka afaka ary efa nisy mpandray ka nitondra azy haingana ka efa aty Andohatapenaka vao fantatr ’ Andriantomponimerina .
Nisafoaka izy ka saika nolefoniny novonoina ho faty ity zanany fa narovan ’ ny tandapa .
Faly kosa Imerina nandray an ’ Andriamasinavalona izay nisaotra sy nitso-drano ilay zafikeliny nanafaka azy ary nanozona an ’ Andriantomponimerina : « Raha zanako nasiako soa koa , ka namatotra ahy sy namitaka ahy , tohàra izay hahakenda an ’ ialahy !
Faingàna izany ho an ’ ialahy !
» Tsy ela tokoa taty aoriana dia maty kendan ’ ny taolana Andriantomponimerina , ary notsofin ’ Andriamasinavalona handimby azy hanjaka tao Ambohidratrimo ilay zafikely ka nomena anarana hoe Andriantrimobemihisatra .
Izany , hono , no niavian ’ ny anarana hoe Ambohidratrimo ( vohitr ' i Ratrimo ) fa ny tena anarany taloha dia Imananety .
Mbola maro ny zava-niseho nandritry ny fanjakan ’ Andriamasinavalona izay itarafana ny fahendreny , ny hatsaram-pony , ny fiahiany ny vahoaka ka ilazana fa olona nanam-panahy sy fahendrena lehibe izy : Nanjaka tokana teto Imerina Andriamasinavalona , 300 taona lasa izay .
Noho ny voninahitra sy ny hasina nananan ’ Andriamasinavalona dia nitombo laza tokoa ny vahoaka merina tamin ’ izany andro izany , tsy mena-mitahy tamin ’ ireo fanjakana sy firenena nanodidina azy , Andriandahifosy tany Antsakalava ( 1610-1680 ) na Andriantsirotso ( 1690-1720 ) tany Antankarana .
Natao fitaratra fakana tahaka Andriamasinavalona teo amin ’ ny fiaraha-monina satria nanome lanja ny fanajana ny maha-olona .
Ela velona tokoa Andriamasinavalona fa nahita ny zafikeliny , ny zafiafiny , ary angamba koa ny zafindohalika , fa nety nahatratra 100 taona , hono , na mihoatra aza ka nahatonga ny fiteny firarian-tsoa sy tso-drano manao hoe : « Veloma aina ho tratra antitra toa an ’ Andriamasinavalona anie , hifanantitra amin-janaka aman-jafy !
» .
» .
Betsaka koa ny lahatsoratra sy ny dinidinika amam-panehoan-kevitra samihafa mikasika io fanontaniana io satria ankehitriny misy ny antokon ’ olona milaza fa tsy nisy izany taranak ’ Andriamasinavalona izany ary koa ao ny te ho « Andriamasinavalona » na tsy izy aza .
Ka ho valin ’ izany fanontaniana izany sy ialana amin ’ ny ahiahy , dia indro atolotra manaraka etoana ny fanazavana azo omena araka ny tetiarana voaray sy ny tantaran ’ ny vohitra fiaviana sy ny fizarana isam-poko sy isam-pianakaviana .
Ampahatsiahivina fa ny vohitra fiavian ’ ny Zanak ’ Andriamasinavalona eto Imerina dia fantatra mandrakariva fa , ankoatry ny hadivory izay iraisan ’ ny vohitra tranainy rehetra , dia misy fasana mitomandavana ( toy ny fitomiandalana ) eo am-povoan-tanàna izay an ’ ny terak ’ Andriamasinavalona manokana , misy tranomanara sy kianja miaraka amin ’ ny vatomasina , misy amontana sy aviavy maniry ; milaza izany rehetra izany fa nisy andriamasinavalona tompomenakely nonina teo tany am-boalohany .
Indrisy fa rava na lasa haolo ny ankamaroan ’ izany vohitra izany ankehitriny , indrindra nanomboka tamin ’ ny fanjanahan-tany : voaroba ny fasana angalarana ny harenan ’ ny maty , potika sy voazera ny vatomasina akana ny vato atao làlana sy fasana , notapahina ny amontana sy ny aviavy atao kitay , tsy voatsangana intsony ny tranomanara fa efa voaota fady fa nampidirana olona hafa razana .
Miandry ny tena taranaka mba hamelo-maso izany indray !
Ny atao hoe « Andriamasinavalona » tany am-piandohany dia ireo taranaka rehetra avy amin ’ ny zanak ’ Andriamasinavalona , mpanjaka , izay nanoa sy ny zanak ’ anabaviny sy ny zana-drahalahiny nahazo menakely , nipetraka am-bodivona teto Imerina .
Nantsoina koa hoe ny Zanak ’ Andriamasinavalona izy ireo .
Taty aoriana anefa Andrianampoinimerina sy ireo mpanjaka nandimby azy dia nametraka ho sokajin ’ ny « Andriamasinavalona » , ireo taranaky ny mpanjaka rehetra izay nanoa azy sy ireo olona nahavita be tamin ’ ny fanjakana , na dia tsy avy eto Imerina aza mba ho mariky ny valisoa fara-tampony mendrika azy ireo .
Tsy nisahirana izy ireo na tsy te halala izany fihavahan ’ izany fizarazaràna , fa nitetika nampitovy izany kanefa na teo amin ’ ny fomban-drazana na teo amin ’ ny fiaraha-monina dia samy nanana ny azy izy ireo tsirairay avy .
Ohatra : ny Zanak ’ Andriamasinavalona dia tsy mihinan-kena ratsy ; ny sokajy faharoa indray anefa satria avy ivelan ’ Imerina izy ireo dia mety tsy mifady izany fa nanaraka ny fomba fanaony teo an-toerana ihany ; ny sokajy fahatelo , satria olon-kafa , vazaha , na silamo , dia tsy mahalala ny fisian ’ izany fomba izany akory .
Toy izao manaraka izao ny antsipiriany amin ’ izany fitsinjarana izany : Ary Imerina na kely sy bitika aza , tsy mbola nisy mpahalala akory tany ivelany , efa mba nanana an ’ Andriamasinavalona ho kiady sy voninahiny .. Izy ireto dia niavaka tokoa satria nanana zo sy sata manokana nihoatra ny an ’ ireo andriana hafa satria saika nahazo vodivona sy menakely izy ireo ary nahatandrina ny fomba amam-panao nentin-drazana nampiavaka azy , araka ny ho lazaina aoriana kely momba ny zo sy satan ’ izy ireo .
Izy ireo sy ny taranany no andriamasinavalona tompomenakely teo voalohany ; Tany amin ’ ny taona 1808 tany ho any dia napetrak ’ Andrianampoinimerina teo Ambohidrapeto koa Ratavy zanany tamin-dRamanantenasoa ; nonina tao amin ’ ny lapa « Imarivolanitra » izy sy ny zanany Ramiza , nisaotra omby tamin ’ ny andro fandroana .
Ary nozarain ’ Andrianampoinimerina Ambohidrapeto ka ny 1/3 ho an ’ ny zanakandriana sy zazamarolahy tarana-dRatavy ( Merimandroso , Vonelina , Marobiby , Ambohijafy ) .
Ny andriamasinavalona terak ’ i Renilambo kosa nanana ny 2/3 dia Ambohimidasy , Andohalafy , Andramahavola .
I Renilambo sy ny zanany Ratavy sy Ramiza dia samy milevina ao Ambohidrapeto .
Misy lafin-kavan-dRanavalona III koa ao ka izany no nandevenana ny printsy Ratsimamanga anadahin-dreniny eny ; b ) Andriankotofananina dia nomen-drainy an ’ Anosipatrana .
Ireo zanak ’ Andriankotofananina no andriamasinavalona voalohany tompomenakely tao Anosipatrana sy Ilanivato dia : Andriantsikoto , rain ’ Andriandambotsimanahy sy Andriamambafotsy ary Ratsirangaina .
Taty aoriana dia napetrak ’ Andrianampoinimerina teo koa Rasendrasoa vadiny sy ireo iray tampo aminy ka nozaraina indray Anosipatrana : ny zanakandriana sy ny zazamarolahy nanana ny 1/3 ary ny andriamasinavalona ny 2/3 .
Ireo andriamasinavalona zanak ’ Andriakotofananina no milevina eo an-tampon ’ Anosipatrana sy Ilanivato .
Rabobalahy zana-dRasalimo koa dia nanana fonenana teo Anosipatrana .
Nanitatra ny menakeliny tany Anosibe - Amoronkay koa Andriankotofananina tamin ’ ny alàlan ’ ny fanambadiana , ka ny zanany nandova azy tany dia ry Andriatsimanazy , Andriantomponiloharano , Andriantsiherifahasina , Andriamanohatany mirahalahy avy , izay niavian ’ ny andriamasinavalona avy ao Anosibe – Amoronkay , Soamonina , Ambatomanjaka , Ambohitraina , Fihasinana .
Ny taranany dia nifandray sy nifanerasera tamin ’ ireo Andriamasinavalona avy ao Ambohitrandriamanitra sy Imerinarivo .
Rabodonandrasana , zafiafin ’ Andriakotofananina , vadin ’ Andrianatody tao Imerinarivo , no reny niteraka an ’ Andriatsimianatra , rain-dRazafindrahety na Ranavalona III mirahavavy ; d ) Ramatoanimerina na Rafotsiramifidilahy no vavimatoan ’ Andriamasinavalona sy Ramananandrianjaka vadiny , ary iray tampo amin ’ Andriantomponimerina , ilay mpanjaka voalohany tao Ambohidratrimo sy rahavavin-dRanavalontsimitoviaminandriana tao Anosimanjaka .
Nonina tao Ambohijanakandriana - Mamiomby ( atsinanan ’ Andringitra ) izy ary niteraka an ’ Andrianavalonandrianjaka sy Rakaloy ary Ravololona ; e ) Razakatsivolanina indray dia nipetraka sy nanjaka tao Imiantsoarivo na Ambatofisaorana ary milevina ao ihany ; nifangaro tamin ’ ny zanak ’ Andrianavalonimerina ilay naongana avy ao Ambohitrabiby ny taranany ka izy no isan ’ ny niavian ’ ireo andriamasinavalona marobe amin ’ iny faritr ' i Mandiavato iny ; f ) I Renibodonimerina kosa dia efa niteraka an ’ Andriamaheritsialaintany ( tao Amboatany ) sy Andrianamboamanjaka ( tao Imerimandroso ) ary Rabodonimerina , vadiben ’ Andrianampoinimerina , izay izy vao nanambady an ’ Andriambelomasina ka niteraka farany an-dRafaravavinandriambelomasina ; g ) Andriamaheritsialaintany moa dia olon-kendry sy mpitari-tafika mahay ka nomenan ’ Andrianampoina zaodahiny menakely maro be ho valisoa izay nozarainy tamin ’ ireo zanany : Rambolamanana nahazo an ’ Antanamalaza , Rakaloanosy tao Ambalanirana ary Ramanitrahasina tao Fiakarana-Ivato ; h ) Ravololona zanaka faravavin-dRamatoanimerina dia nijanona tao Ambohijanakandriana ihany : izy no niavin ’ Andriampinoana , Andriamonja , sy ireo andriamasinavalona avy ao Ambohijanakandriana – Mamiomby ; i ) Rasohanana dia Zanakavavin'Andriamasinavalona tamin-dRasolomanambonintany , ary anabavin'Andrianavalonimerina tao Ambohidrabiby .
Napetrak'Andriamasinavalona ho andriantompomenakely sy tompombodivona tao Ambohimahamanina izy , izay mbola nitondra ny anarana hoe Ambohidahy tamin'izany fotoana izany .
Notsatohina vatovavy teo Ambohidahy ho fahatsiarovana ny nahazoan-dRasohanana io tanàna io .
Nanambady an'Andriandambozozoro tao Malaza izy ary niteraka an-dRabiby ( Antalaho / Antanetibe ) , Andriamalama ( Isoanangano ) , Ranosy ( Androhibe ) ary i Andriamangarira ( Antsahadinta ) ; j ) Ranavalontsimitoviaminandriana , zanak ’ Andriamasinavalona faravavy ( Jereo ny tantarany amin ’ ny Vohitra Anosimanjaka - Marovatana ) Izy no fiavian ’ ireo andriamasinavalona « Zanadranavalona » ; k ) Ny Zana-dRalanimboahangy , vadin ’ Andriamasinavalona .
Ny taranany dia ireo Andriamasinavalona avy ao Andramasina , terak ’ Andriantsolo mianadahy .
Ny tantaran ’ izy roa dia efa voalaza tamin ’ ny famoriam-panjakana voalohany nataon ’ Andriamasinavalona .
Niteraka marobe izy roa ka ny zanany roalahy izay voatanan ’ ny tantara ny anarany dia Andrianjakavololonandriana tompomenakely tao Ambohitrarivo sy Andriantsimitovifonamanjaka , tompomenakely tao Ambohitrandriamanitra .
Ireo no zanak ’ anabavin ’ Andriamasinavalona , niavian ’ ireo andriamasinavalona ao Ambatovory , Andranomalaza , Sambaina amin ’ ny Vakiniadiana sy Ambohitrandriamanitra , Imerinarivo , Miadamanjaka sns …amin ’ i Vakinisisaony .
12 ) Andrianjakafonamanjaka , tao Ambatovory , nanambady an-dRanavalokoandriamanitra , zanakavavy aivon ’ Andriambelomasina , mpanjaka tao Ambohimanga izay niteraka an ’ Andriantsiresy sy Andrianamboatsimaharivo .
2 ) Andriantsimitovifonamanjaka , tao Ambohitrandriamanitra - Amoronkay , nampitondraina ny nentin ’ i Vakinisisaony , niteraka an ’ i 21 ) Andrianantsantsa , izay niteraka roalahy dia : 211 ) Andriantomponamoronkay ( Ambohitrandriamanitra ) izay niteraka an ’ Andriantaratasy sy Andriantsimitovy , raiben-dRazafinandriana vadin-dRamahatra , 212 ) Andriantsaratandra ( Imerinarivo ) niteraka an ’ : 22 ) Andriamparantsabe , ( Mantasoa , Ambohimahatakatra ) ; 23 ) Andriamanitrandriana ( Miadamanjaka ) .
Andriamanitrinitany ( Ambohipoloalina ) .
Izy dia rahalahin ’ Andriamasinavalona mpanjaka , faralahy nahazo menakely tao Ambohipoloalina ary niteraka an-dRatrimomiambonilahy izay rain ’ Andriamborosinandriana dimy mirahalahy .
Izy ireo dia natao zazamarolahy satria zanak ’ anabavin ’ Andriambelomasina , tera-dRangorinimerina .
Ny taranak'ireo rahalahin ’ Andriamborosinandriana kosa nijanona ho andriamasinavalona dia ny taranak ’ Andriandambozafinandriana , Andriamitohinarivo , Andriamparamasina sy Andriamaria .
Nisy zafikelin ’ Andriambelomasina mpanjakan ’ Ambohimanga ( Razafinandriamanitra sy Rafaralahiranginga ) tonga nanambady tao Ambohipiara ka izay no antony nisian ’ ny Zanakandriana sy ny zazamarolahy avy ao , niavain-dRanavalona III ; fa ny sisa kosa dia andriamasinavalona ihany .
Ireo taranaky ny mpanjaka rehetra resy sy nanoa an ’ Andrianampoinimerina avy ao Ambohitrabiby , Ambohidratrimo , Antananarivo , Alasora dia natao « andriamasinavalona » avokoa , rehefa tsy lasa zazamarolahy noh ony fanambadiana na noho ny toerana notanany .
Torak ’ izany koa no nataony tamin ’ ireo andriana amin ’ ny Vakinankaratra .
Ireto ireo Andriana nanjaka tsy avy eto Ankibonimerina nanaiky mora foana : Noho izy ireo tsy avy eto Ankibonimerina ary ny sasany aza dia tsy taranaka avy amin-Rangitaa syRafohy akory , dia maro tamin ’ izy ireo no tsy nanaraka na nanaja intsony ireo fomban-drazana nentin ’ ny zanak ’ Andriamasinavalona , fa nanaraka sy nanohy hatrany ny fomban-drazana fanaony teo an-toerana na teo amin ’ ny fanjakany .
Ireo voalaza ireo no loharano fiavian ’ ny atao hoe Andriamasinavalona .
Mbola mizarazara isan-toko sy isam-pianakaviana izy ireo , ary niparitaka nanenika an ’ Imerina sy ny Nosy manontolo .
Raha natao ny fanisana hakana vatan-dehilahy atao miaramila tamin ’ ny taona 1840 , fony nanjaka Ranavalona I , dia efa nisy 45 ny isam-pianakaviana na isam-piaviana ( isan-dreniny ) teto Ankibonimerina , 10 tany Vonizongo ary faritra5 no nisy andriamasinavalona tany Vakinankaratra .
Ny Menakely moa araka ny fanazavana tery aloha dia fanjakana kely somary nahaleotena ihany tao anatin ’ ny menabe fanjakana fehezin ’ ny ndriamanjaka mivantana .
Ka ny Andriamasinavalona , amin ’ ny ankapobeny , no nanana menakely ary natao hoe Tompomenakely .
Ny vahoaka amin ’ ny menakely no nanao ny fanompoana ho an ’ ny tompomenakely : ny tao-zavatra an-tsaha , niasa tanimbary sy manetsa ; koa rahefa miasa ny olona dia omena sakafo , vary , amonoana omby…… Ny tompomenakely no mandray ny hetra rehetra ao amin ’ ny menakeliny : Taty aoriana anefa , indrindra rahefa nihanaka ny fivavahana kristianina sy nihatra ny lalàna nataon ’ ny mpanjanatany nandrava ny fiandrianana dia maro tamin ’ ireo fomba ireo no tsy najaina sy tsy narahin ’ ny taranaka sasany ary very manontolo ireo zo nananany .
Nitombo isa anefa ireo « Andriamasinavalona » teto Imerina , 100 taona taty aoriana fony Andrianampoinimerina nanjaka satria ireo tompomenakely rehetra , mpanjaka madinika , nanaiky sy nanoa azy dia nataony avokoa ao amin ’ ny sokajin ’ ny « Andriamasinavalona » nanerana an ’ Imerina 6-toko , araka ny efa votantara etsy aloha .
Nizarazara isam-pianakaviana sy fonenana na vodivona araka ny fiaviany avy izy ireo , ary ny ankapobeny dia naka ny anaran ’ ny razambe loharano niaviany mba iavahany amin ’ ny havany hafa : efa nisy hatrany amin ’ ny 50 tany ho any ny isam-pianakaviana sy isan-toko nitondra ny anarana hoe « ny zanak ’ Andriamasinavalona » tamin ’ io taona io .
Nisy ny naharitra ela hatramin ’ izao fotoana izao ireny fikambanam-pianakaviana ireny , toy ny « Zanadranavalona ao Anosimanjaka » izay nahay nitandro ny firaisan-kina niaro ny fomban-drazana , nanana foto-kevitra ijoroana , toy izany koa ny « Fikambanan ’ ny tera-dRalanimboahangy - Andriantsolo ao Andramasina » , ny « Fikambanana Andriana ao Antsahadinta » , sns… ; ny ankamaroany kosa dia toa efa lasa tantara ihany sisa izay iezahan ’ ny fikambanana « ny Taranak ’ Andriamasinavalona » arenina ankehitriny .
Marihina ihany koa fa nifangaro be ihany ny « Zazamarolahy » sy ny « Andriamasinavalona » tamin ’ ny fanambadiana ka tsy voavaka tsara intsony indraindray na ny fonenany na ny razambe fiaviany .
Nitarika ny fanisana tamin ’ izany Rahaniraka 10 Voninahitra , Officier de Palais .
Toy izao no isan ’ ireo andriandahy nantsoina tamin ’ ny : Ny antsasany tamin ’ ireo ihany anefa no natao miaramila dia ireo salama tsara , manan-karena : manana andevo , omby vary ; ny sisa tsy lany miaramila kosa dia ireo tsy salama na ireo tsy manana harena firy na andevo na omby ka natao « borizano » , miandry tanàna .
Dia toy izao , araka io fanisana io , ny isan ’ ny vatan-dehilahy « Andriamasinavalona » voaantso hanao miaramila isam-poko , isam-bohitra ary isan-toko .
Io fanisana io no nanome ny isan ’ ny vatan-dehilahy Andriamasinavalona , tokony handeha hanao miaramila , izany hoe iray na roa isam-pianakaviana ; maro be koa angamba no nandositra sy niafina ka tsy fantatra .
Raha atao ara-keviny , ny isan ’ ny Andriamasinavalona rehetra ( antitra , tanora , vehivavy , ankizy ) dia tokony ho 4 na 5 heny mihoatra noho io isa io , izany hoe 8 000 olona any ho any , tamin ’ izany fotoana izany .
Voalaza an-tsipirihiny ny anaran ’ izay nantsoina ka tonga , ny anaran ’ ny rainy , ny fonenany , ny fananany .
Ny sasany tamin ’ izy ireo dia nanana menakely ; ny ankamaroany kosa efa nanomboka sahirana aram-pivelomana ; fantatra izany tamin ’ ny filazam-pananana nataon ’ ny tsirairay : ny isan ’ ny andevo , ny omby , ny vary .
Nisy tena mpanefoefo satria nanana andevo am-polony maro , omby aman-jatony , vary am-bata famarana maro .
Nisy koa anefa no nilaza fa tsy nanana na inona na inona , dia nolazaina fa « mpirenireny » , tsy lany miaramila .
Ho an ’ ny fanjakana anefa dia natao kitro ifaharan ’ ny fahefan ’ ny andriamanjaka izy ireo , satria afaka nifehy ny vahoaka menakely teo aminy , ary raha nitambatra dia lasa hery lehibe tsy hay tohaina .
Rehefa resy ny fanjakana merina taty aoriana ka lasa zanatany frantsay Madagasikara , dia hitan ’ i Gallieni , governora jeneraly , fa ireto foko Andriamasinavalona ireto izay miparitaka eran ’ ny tany sady nanana zo betsaka teo am-pelatanany ary fahefana amin ’ ny vahoaka , dia mety hanelingelina azy amin ’ ny tetika fanjanahana tiany ampiarina ; ka nataony fahavalo tsy maintsy resena noho izany ny Andriamasinavalona rehetra .
Koa taorian ’ ny nandefasana an-tsesitany an-dRanavalona III ( 27 Febroary 1897 ) , ny isan ’ ny didy noraisin ’ i Gallieni voalohany dia ny nanafoanana ny rafitra « vodivona sy menakely ary tompomenakely » araka ny didy arrêté laharana faha-605 tamin ’ ny 7 Avrily 1897 .
Foana hatreo ireo zo maro nananan ’ ny Andriamasinavalona ka ny fitenenana fotsiny ho Andriamasinavalona aza dia toy ny fandikan-dalàna mihitsy .
Maro tamin ’ ireo mpiray tanindrazana , tsy Andriamasinavalona no faly sy nandihy helika amin ’ izao fahavoazany izao .
Hatramin ’ izao dia mbola tsy nahitana firy mpanoratra vahiny ka mba nilaza zavatra tsara momba ny « Andriamasinavalona » ary nisy aza sahy nanome anarana azy ireo hoe « les barons brigands » ; fa dia ho izany daholo ve ny Andriamasinavalona ?
Ny mpanoratra teratany sasany indray , nentim-pialonana angamba noho ireo zo nihoa-pampana nananan ’ ny Andriamasinavalona , na noho ny fieboebona nasehon ’ izy ireto indraindray , satria betsaka no nanao izany , dia tsy mba nilaza zavatra tsara loatra momba azy ireo .
Noho io lalana navoakan ’ i Galliéni io dia maro be ireo Andriamasinavalona no very harena tampoka , satria nogiazan ’ ny fanjakana mpanjanatany ny ankamaroan ’ ny fananany ka nozaraina na namidy mora tamin ’ ireo vazaha na malagasy mpanampy na naman ’ izy ireo ; nirotsaka rahateo koa etsy andaniny ny lalàna mandrara ny fanandevozana .
Vokatr ’ izany dia betsaka tamin ’ izy ireo no nandeha nitady fivelomana ivelan ’ ny faritra nisy azy toy ny vahoaka rehetra , nikarama tamin ’ ny toeram-piharin ’ ny Vazaha sasany , nitady ravinahitra hatrany anindratany .
Nisy tamin ’ izy ireny no very fananana tanteraka sy very anaran-dray teo amin ’ ny tany niaviany , satria nony mba niverina an-tanindrazana taty aoriana dia namantana fananana efa lasan ’ olon-kafa , ny fasana sisa no iraisana amin ’ ny havana .
Ny ankamaroany kosa anefa dia nijanona teo amin ’ ny vohitra niaviany ihany , niara-nihafy sy nifampizara izay kely sisa tsy voaroba tamin ’ ireo vahoaka menakelin-drazana fahiny .
Tsy nionona tamin ’ izany toerana nametrahan ’ ny mpanjanatany azy izany anefa ny sasany tamin ’ ireo Andriamasinavalona fa niezaka tsy ho resy teo amin ’ ny fiainana ka nitondra avo hatrany ny hasin ’ ny firazanany sy ny toe-tsaina maha-andriana azy ireo ka nanampy araka izay azony natao ireo mpiara-belona manodidina azy .
Betsaka ireo Andriamasinavalona no nandranto fianarana sy fahalalana na teto an-toerana na tany am-pitan-dranomasina ka tonga olomangam-pirenena tsy manam-paharoa ; teo ireo nitarika ny tolon ’ ny fahafahana handravana ny fanjanahantany hatrany am-boalohany ka hatramin ’ ny farany ; teo ireo sangan ’ ny firenena tamin ’ ny lafin ’ ny fahaizana sy fahalalana ka nanan-daza naneran-tany ; betsaka no nitana andraikitra lehibe teo amin ’ ny fitondram-panjakana nandritra ny fanjanahantany sy ny fanjakana malagasy nahaleotena indray ; tsy tambo isaina ireo nitari-draharaha na teo amin ’ ny lafiny ara-piarahamonina , na teo amin ’ ny lafiny ara-pivavahana sy fanabeazana , indrindra teo amin ’ ny faritra sy vohitra nisy azy .
Tsy vita ny hitanisa ny anaran ’ izy ireo eto satria marobe ary sao misy hadino ka ahazoan-tsiny , fa ao ny tantaran ’ ny firenena efa mitahiry izany ary ao koa ireo havany sy taranany hitantara ny asa vitany araka ny fahitany azy .
Ny faniriana dia ny mba hananan ’ ireo taranaka ankehitriny sy ho avy , zanaka amam-para , ny toe-tsaina avo sy mendrika nasehon ’ ireo zoky ray aman-dreny ireo , hijoro hatrany mba hanana ny toem-panahy sy saina , sy ny fahasahiana hiaro ny fomba amam-panao amin ’ ny maha-Andriamasinavalona .
Toa very tadidy ny sasany amin ’ izy ireo ankehitriny , satria maro no efa nilaozan ’ ny mponina sy ny taranaka satria tsy nifanaraka intsony amin ’ ny fomba fiainana ankehitriny ( an-tendrombohitra avo sarotra hidirana , saro-drano , feno fasana , … ) , toeram-pitsangatsanganana sisa no azo atao aminy .
Betsaka koa nefa no mbola honenana ary very ao anatin ’ ny vahoaka , simba na very aza ny vakoka tranainy maha-vohitr ’ andriamasinavalona azy , ka tantara manjavozavo sisa fantatra momba azy .
Koa mba ho fampahafantarana ny mpamaky sy ny taranaka dia noezahana ny amoahana etoana ny tantaran ’ ny vohitra sasany nonenan ’ ny Andriamasinavalona , araka ny lovan-tsofina nomen ’ ny taranaka , ny tantara fonosiny ka voasoratra , ny mbola mampiavaka azy hatramin ’ ny ankehitriny .
Tsy feno , tsy lavorary angamba ny fitantarana , na misy fahabangana izay mampiavaka tsy voalaza , koa ianareo ihany dia afaka manitsy izany : « ataovy toy ny tonom-bomangan ’ ilay Mora , ka any an-tenda manitsy ny bingo » .
Isan ’ ny vohitra nalaza Anosipatrana hatramin ’ ny andron ’ Andriamasinavalona satria napetrany hanana vodivona sy menakely teo ilay zanany lahy atao hoe Andriankotofananina , izay razana niavin ’ ireo andriamasinavalona ao Anosipatrana sy Ilanivato ary Anosibe - Amoronkay .
Tsy hitantara firy intsony ny momba azy eto satria efa voalaza ery aloha izany .
Ny tiana homarihina dia ny taty aoriana : nametrahan ’ Andrianampoinimerina honenan-dRasendrasoa vadiny sy ireo iray tampo aminy koa teo Anosipatrana ka nifampitazana sy nifampizara fananana teo ny andriamasinavalona sy ny zanakandriana .
Matetika moa ny fizarana dia mitelo : 1/3 an ’ ny zanakandriana sy zazamarolahy ary ny 2/3 dia an ’ ny Andriamasinavalona .
Tato aoriana indray dia nahazo toerana honenana teo koa Rabobalahy , zana-dRasalimo vadin-dRadama I , ka mbola eo ireo taranany sasany .
Ny tiana asiana resaka dia Ilanivato .
Andriandambotsimanahy , zanak ’ Andriankotofananina no naka vodivona voalohany teo Ilanivato , loharano niavian ’ ny Andriamasinavalona teo , toa an ’ Andriambola , zanany , Andrianabo , Ranaivo – Rahanetra , ry Rahasivola sy Ratarivola ( nanambady an-dRazafianaka , anadahin-dRanavalona I ) sns , ary ny nalaza taty aoriana ela dia izany mpitandrina atao hoe Rambelo .
Amin ’ ny hevitra vitsivitsy ambaran ’ ny tantara ho niavin ’ ny anarana hoe Ilanivato dia ireto roa ireto no azo heverina ho marina : 1 ) Ny tendron ’ ny nosy lavalava iorenan ’ ny tanàna dia misy vatolampy izay mbola hita tsara eo an-dohany avaratra amin ’ Ilanivato ; kanefa ny ilany atsimo-andrefana misy ny famonoambiby , dia tsy mba misy vatolampy be loatra tahaka ny ilany avaratra ; koa araka izany ny ilany dia misy vato , ny ilany tsy misy ; 2 ) Nisy koa nilaza fa ny mponina teo taloha ( andriana na hova ) dia nisaraka roa nony efa kelikely ; ny sasany nijanona teo ihany , fa nisy kosa lasa lavitra nonina ao amin ’ ilay vohitra kely atao hoe Ivato , any atsimon ’ Ambositra .
« Ny ilan ’ ny foko dia eo ary ny ilany kosa any Ivato .
» , hoy ny fitenin ’ ny olona ; 3 ) Ary mbola misy koa milaza , fa ilay mpanjaka tao Antananarivo atao hoe Andriambalohery dia noesorina tsy hanjaka satria ratsy hoditra ( boka ? )
ka napetraka teny Anosipatrana – Ilanivato .
Tsy tafapetraka teo anefa izy fa lasa nianatsimo nakany Ivato , hono , ka nalahelo ny havany araka ilay fitantarana etsy aloha .
Anjaran ’ ny taranaka ankehitriny ny mikaroka lalina ny tena marina sy manamafy izany araka ny fisehoan ’ ny tantara sy ny fomba amam-panao mbola arahina .
Vohitra miorina ao avaratr ’ Isadabe , amin ’ iny làlana miala avy eo Talata-Volonondry , mianavaratra mahazo an ’ Ambatomanoina mandalo an ’ Ambohitrolomahitsy .
Imiantsoarivo no anaran ’ Ambatofisaorana taloha.Toy izao no ambaran ’ ny lovantsofina ka mbola tadidy tsara .
Izany andrian-dehibe atao hoe Andrianavalonandrianjaka izany no voalaza fa nanorina azy .
Izy io dia zafikelin ’ Andriamasinavalona mpanjaka , fa zanaka lahin-dRamatoanimerina ( vavimatoan ’ ny mpanjaka ) nonina tao Mamiomby , atsinanan ’ Andringitra ; nanana anabavy izy natao hoe Rakaloy ; samy naka vohitra natao vodivona izy mianadahy ka Rakaloy dia teo Ikaloy , nitondra ny anarany ary izy kosa teo Imahatsinjo .
Nivavaka , hono , aloha Andrianavalonandrianjaka nitady famantarana nanao hoe : « E !
Andriamanitra Andriananahary , hipetraka amin ’ ity tanàna ity aho , ka omeo fambara fa ho maro dia maro ny vahoaka honina eto !
» Vao tapitra ny teniny dia indry nisy alika mainty niserana teo alohany .
Noraisiny ho valim-paniriany izany ka dia nanao fifaliana nanetriketrika izy , ka nanorina tanàna vaovao , Imiantsoarivo no nataony anarana .
Niteraka telo mianadahy Andrianavalonandrianjaka dia : - Andriamiaramanjaka , nanjaka nandova ny anabavin-drainy tao Ikaloy , ary ray niteraka an-dRamboasalama-Andrianampoinimerina sy Ralesoka anabaviny ; - Razakatsivolanina , tompom-bodivona tao Imiantsoarivo ( Ambatofisaorana ) , ary milevina ao am-bohitra ao ihany , ao amin ’ ilay fasana atao hoe « Andranolava » .
Izy no loharano niavian ’ ireo Andriamasinavalona avy ao satria niteraka dimy lahy izy dia : Andrianavalona , Andriandio , Rainandriamanitrahasina , Rainandriankotovao ary Ingezalahy .
Tamin ’ Andrianampoinimerina nampandry tany amin ’ iny Mandiavato no miantsinana-avaratra iny , dia niakatra nitaingina ilay vatolampy avobe eo ambony atsinanan ’ ny tanàna izy .
Be dia be ny fahana sy ny hasina naterin ’ ny olona ho azy teo .
Faly izy noho ny fitiavan ’ ny olona azy .
Dia nitsangana izy , niedinedina , nivandravandra amin ’ ny maso mihiratra sy mibaliaka be mijery ny vahoaka , moa va tsy ombilahy hiantoraka hiady ?
Izany , hono , nanaovan ’ ny olona azy voalohany indrindra hoe « Ombalahibemaso » .
Dia tamin ’ izay izy nisaotra ny vahoakan ’ Imiantsoarivo ka no nanovany ny anaran ’ ny tanàna natao hoe « Ambatofisaorana » .
Sambaina izay hotantaraina eto dia ilay vohitra kely eo andrefan ’ i Manjakandriana , izay an-dalovan ’ ny lalam-pirenena faha-2 , atsinanan ’ i Nandihizana ( Carion ) sy ny lalàm-by Antananarivo-Toamasina .
Fony Andriamasinavalona nanjaka dia Andriampanarivofonamanjaka , zaodahiny , vadin-dRanavalontsimitoviaminandriana no tompomenakely lehibe tamin ’ iny faritra atsinanana manamorina ny ala iny hatrany avaratr ’ Ambatovory ( toko Avaradrano ) ka hatrany atsimon ’ Ambohitrandriamanitra ( Vakinisisaony ) .
Maro anaka izy ka ny roa lahy nandova fanjakana dia Andrianjakavololonandriana ( tao Avaradrano ) sy Andriatsimitovifonamanjaka ( tao amin ’ ny Vakinisisaony ) .
Andrianjakavololonandriana dia nonina tao Ambohitrarivo , nanjaka tamin ’ ny ilany atsimo amin ’ ny toko Avaradrano ( Ivakiniadiana ankehitriny ) ary niteraka an ’ Andrianifonamanjaka ; ity indray nanambady an-dRafotsiraivoramavo , zanak ’ anabavin-drain ’ Andriamarimapivovo , mpanjaka tany Imamo andrefana .
Niteraka roa lahy izy roa dia : Andriandambozozoro sy Andrianjakafonamanjaka .
Andrianjakafonamanjaka dia napetran-drainy tao Ambatovory ; nanambady an-dRanavalokoandriamanitra izy , izay zanaka vavin ’ Andriambelomasina , mpanjakan ’ Ambohimanga .
Lasa vinanton ’ ny Andriamanjaka noho izany Andrianjakafonamanjaka ary ny zanany sy ny taranany dia natao isan ’ ny « zazamarolahy » : Andrianamboatsimaharivo sy Andriantsiresy izay nanambady an-dRabodosambaina , zanak ’ Andriandambozozoro , avy ao Sambaina .
Andriandambozozoro indray dia nanjaka tao Sambaina ; niteraka maromaro izy fa ny voatanan ’ ny tantara dia izy mianadahy : Andriandambonavalona sy Rabodosambaina vadin ’ Andritsiresy voalaza eo ambony .
Tsy nipetraka teo Sambainaloatra Andriandambozozoro fa lasa nifindra indray nankany Marovatana , tao Andambozozoro , andrefana-avaratr ’ Ambohipiara , ka niteraka an-dRalambozozoro sy ny taranany izay manana lafin-kavana aty Lohavohitra - Sambaina .
Andriandambonavalona , ilay zanak ’ Andriandambozozoro tao Sambaina dia maro anaka ka ny zanany vavimatoa dia Razakatsihono , nitondra fanjakana , ary ny zanany lahy dia Rasavolahy zokiny ( milevina ao Ambatovinaky Antananarivo ) sy Rasavolahy zandriny ( milevina any Ambohidrano andrefana ) .
Ranavalonjafy , zanakavavin-dRasavolahy zandriny dia nanangana ho zanaka ny Dr Andrianangaly , 12 Voninahitra , isan ’ ny nianatra ho Dokotera mpitsabo voalohany tamin ’ ny Dr Davidson sy niara-niasa taminy ; izy no ray niteraka ny Dr Andrianaly .
Any Sambaina izy no milevina .
Andrianaly ( 1840-1886 ) dokotera voalohany nahavita fianarana tany Edimburg , Ekaosy ( avaratr'Angletera ) ; rehefa tafaverina dia noraisin ’ ny fanjakana ho dokotera mpitsabo .
Tamin ny 14 Aprily 1881 no nampakatra ho vady an-dRasendranoro , rahavavin-dRanavalona III izy .
Nisy fiampangana azy ho nandronjin-doha an-dRasendranoro , izay heloka mahafaty ; tsy novonoina anefa izy fa nalefa sesitany tany Ambohimandroso-Tsienimparihy-Betsileo .
Tamin ’ ny 1885 dia nakarina taty Antananarivo izy natao mpitsabo miaramila tany Manjakandrianombana , izay indray vao nitsabo marary tao an-tranony tao Ambatovinaky - Antananarivo .
Maro ny olona nanatona azy fa tsara fanahy izy sady mahay .
Maty tampoka tamin ’ ny 23 jolay 1886 , ary nalevina ao amin ’ ny fasany ao Ambatovinaky ihany .
Andriandambonavalona dia maro anaka ka Razakatsihono , vavimatoa , no nataony vavy lahy , hitondra fanjakana tao Sambaina .
Nividy vanja sy basy ho an ’ Andrianampoinimerina izy : vanja 3 barika , basy fangolodoha 10 , angalisa 3 , bevarahina 1 , tsifidianana 1 , marovy 2 ; izao no nateriny tany amin ’ Andrianampoinimerina : « Toky no omeko anao na dia vehivavy aza aho , hoy izy ; dia hoy ny Andriana : Ento miverina ihany ireo fiadiana ireo fa vavatany iny atsinanana iny ! ...
» « Na dia vehivavy aza aho , mahasoava anao , hahavorianao fanjakana , fa mba manana sakaiza mahatoky hahazoako ireo fiadiana ireo aho , fa ianao lehilahy be sitra-po hamorianao fanjakana !
» « Reko ny teninao , hitako ny soa aterinao ho ahy ; ka izao no ataoko aminao : omeko anao ny ampaha-dimin ’ ny tany ao Sambaina ao , ary ny efa-toko an ’ Andriamifonamanjaka rehetra ; ka raha mbola taranako koa no andriana dia tsy ovako mandrakizay ; fa vehivavy nahavory tany sy fanjakana ianao .
» , hoy Andrianampoinimerina .
Andriambolanambo , zanak ’ anabavin ’ Andriamasinavalona , mpanjaka , no andriana tompom-bodivona tao Namehana , nanambady an-dRamanitrandriatsimitovy na Rasoherinareniny ( vavimatoan-dRanavalontsimitoviaminandriana ) ka niteraka an-dRasoherimanantany , izay lasa vadin ’ ny mpanjaka Andriambelomasina tao Ambohimanga .
Efa nanambady an ’ Andrianonihafa i Rasoherina vao nalain ’ Andriambelomasina ho vady , ka hoy Andrianonihafa nionona : « …Raha alainao , mahatrarantitra anao !
» .
Ary Andrianonihafa tsy tamana intsony tao Namehana , fa be voalavo sy bibilava tompon-drano tao ka nifindra nankeny Ambohidrano , alatsinanan ’ Ambatofotsy - Zanadralambo izy ka tany izy no niteraka ny zanany atao hoe Andriantokanamantany , andriana fiavian ’ ny Andriamasinavalona sasany ao Ambohidrano .
Misy lovantsofina milaza fa tao Mahatsinjo , avaratr ’ Ambatofotsy izy no nitoetra ary ny menakeliny no tao Ambohidrano ; nefa hoy Andriambelomasina : « Aiza no ianareo andriamasinavalona indray no hibaby ny menakely fa aoka ianareo hiantsinana eo Ambohidrano ary izy hiakandrefana eo Mahatsinjo !
» Izany hono no nahatonga ny fasan ’ Andriantokanamantany ho ao Mahatsinjo .
Antanantsara , avaratr ’ Ambohimanga nomena ho menakelin ’ Ambohidrano koa ho fanampin ’ i Mahatsinjo .
Vohitra eo avaratra andrefan ’ i Fiaferana – Andrianamboninolona , Ambohidrano .
Nisy maromaro ireo zafikely sy zafiafin ’ Andriamasinavalona no nomeny vodivona tany amin ’ iny faritra iny dia Andriantompombe tao Ambihidalôna , Rampianala tao Ambatomalaza , Ramarohasina tao Ambohitrakely , ary Ramambahasina nifidy an ’ Ambohidrano .
Taranaka avy amin-dRamambahasina ilay andriandahy nalaza tao natao hoe Andriamasina .
Ny raharaha isan ’ ny nampalaza ny andriamasinavalona avy ao Ambohidrano atsinanana dia ny mitsara « manozon-doha amin ’ ny fampinomana tangena » .
Ny loharano ao Ambohidrano no fisotron ’ ny Andriamanjaka aty Antananarivo , nohon ’ ny hatsarany fa madio , mamy , mangatsiatsiaka .
Misy zohy eo ambany atsimon ’ ny vohitra , fieren ’ ny kristianina tamin ’ ny « Tany maizina » .
Vohitra mbola rakotra ala tranainy sy anirian ’ ny ahitra sy zava-maniry maintso lava milenodenoka , toerana tokony atao fitsangatsanganana sy fakan-drivotra .
Vohitra nanana ny lazany hatry ny ela , fony Andriamasinavalona nanjaka , saingy saika haolo fa nosongonan ’ i Tsimanampiovana – Mantasoa eo akaikiny ; ny fasana tranainy sy ny trano vitsivitsin ’ ny taranaka sendra mandalo sisa mijoro .
Ao no misy ny fasan-dRasoherina reniny , na Ramanitrandriatsimitovy renin-dRasoherimanantany , vadin ’ ny Andriambelomasina , mpanjakan ’ Ambohimanga , loharano niavian ’ ireo andriamanjaka rehetra nanjaka taorian-dRadama I , fa hoy mantsy Andrianampoinimerina nampihatra ny didy nataon-draibeny : « …Fa avy amin ’ ny tera-dRasoherina ihany no hangalana izay hanjaka amin ’ ity tany ity … » Fa ahoana moa ny tantaran ’ ity vohitra ity sy ny taranaka nipoitra avy eo ?
Ny anarany dia mampatsiahy ilay vohitra voalohany any avaratra atao hoe Ambohitsitakatra izay naorin ’ ny foko merina vao tonga teto ampovoantany notarihin ’ Andriatsitakatra sy ny namany , raha lazaina fa avy any ampitan-dranomasina any atsinanana , avy any amin ’ ny tany hoe « Nusantaria » ( Nosy maron ’ i Indônezia ) no fiaviny .
Taona maro taty aoriana dia nanorina indray an ’ Ifanongoavana ny taranak ’ izy ireo izay nanjakan ’ Andrianamponga .
Tany amin ’ ny taona 1500 tany ho any , nanorina ny fanjakana entin ’ ny andriana ramatoa Rangita , zanakavavin-dRafandramanenitra , taranak ’ Andrianamponga I , ka nataony hoe Imerimanjaka ny renivohiny ary izy nantsoina hoe Andriamanjaka ( andriana manjaka ) .
Rangitamanjakatrimovavy no niavian ’ ny andriana merina rehetra .
Niteraka maro Rangita ka Rafohy zanany vavy no nandimby azy ary ny zanany lahy atao koa hoe Andrianamponga II , nanoa .
Nalefan ’ izy mianaka anefa Andrianamponga honina any Ifanongoavana , vohitry ny razany fahiny .
Haninona ?
Nirahiny izy hampandrendrika vy sy hanao fiadiana sy fiasana amin ’ ny vy , fa malaza mahay manao izany ny mponina merina amin ’ iny faritra iny , fahaizana nolovaina tamin ’ ireo razambe avy any Nosantaria .
Ka izany fiasana sy fiadiana vita amin ’ ny vy nampanamboarin ’ ny anadahin-dreniny izany no nentin ’ Andriamanelo nandresy ny Vazimba sy nanitarany fanjakana .
Nanjaka toy ny tompomenakely Andrianamponga II tany Ifanongoavana , ary ny fanjakany dia nolovain ’ ny taranany nandritry ny 200 taona ka Andriampanarivofonamanjaka no nalaza sy farany tao Ifanongoavana efa taty amin ’ ny taona 1700 tany ho any .
Nony maty Andrianamponga dia nalevina tao Ambohimahatakatra , ( misy fasana fahatsiarovana azy - cénotaphe - ao Alasora ) .
Nony nanjaka Andriamasinavalona , nahare ny lazany sy ny hatsaram-panahiny Andriampanarivofonamanjaka , ka tonga nanoa amin ’ ny nahim-pony sy nanolotra azy ny fanjakany tany Amoronkay .
Faly Andriamasinavalona fa nihitatra ny fanjakany , ka ho marik ’ izany dia navelany hanjaka teo amin ’ ny menakeliny ihany Andriampanarivo , nirahany hampandry tany koa ary nomeny an-dRanavalotsimitoviaminandriana anabaviny ho vadiny ka ny zanak ’ izy ireo dia handova ny fanjakany .
Niteraka maro izy mivady ka ny roa lahy dia nanjaka : Amin ’ ny lovantsofina dia misy Ranavalontsimitoviaminandriana roa , ny voalohany , ilay anabavin ’ Andriamasinavalona vadin ’ Andriampanarivofonamanjaka , taty Amoronkay-Vakinisisaony izay tantaraina eto , ary ny faharoa ilay zanaka faravavin ’ Andriamasinavalona , nipetraka tao Anosimanjaka-Marovatana , izay samy voalaza fa reniben ’ izy telo mirahavavy vadin ’ ny mpanjaka telolahy : Ramorabe vadin ’ Andriamananimerina , tao Ambohidratrimo , Rasahala vadin ’ Andriampoinimerina tao Antananarivo , Rasoherina na Rasoherimanantany vadin ’ Andriambelomasina tao Ambohimanga ; izy ireo dia zanaka vavin-dRasoherina reniny , milevina ao Ambohimahatakatra .
Samy lazaina fa loharano niavian ’ ny Andriamanjaka teto Imerina izy ireo .
Samy mitana ny heviny koa ny mpitantara momba an ’ ireo Ranavalontsimitoviaminandriana roa , reniben-dRasoherina .
Ka ny an ’ iza no marina ?
Aoka hohajanona eto ny resaka momba izany fa tsy hisy farany , satria mety tsy ho takatry ny fahatsiarovana .
Ilay Andriantsimitovifonamanjaka tao Ambohitrandriamanitra dia nanana zafikely telo lahy izay nizara ny fanjakany toy izao : Raha bangoina dia taranaka avy amin ’ Andriampanarivofonamanjaka sy Ranavalon-tsimitoviaminandriana , ireo andriamasinavalona avy ao Ambohimahatakatra sy ny manodidina rehetra , ary nantsoina hoe « ny zanak ’ anabavin ’ Andriamasinavalona » .
Araka ny tantara dia ny andriana Razakamanana ( 1800 ? -1870 ? )
no tompomenakely tao Ambohimahatakatra , nanorina an ’ i Masombahiny .
Niteraka mianadahy izy ka ny vavy atao hoe Ratompo ( arisoa ) dia nanambady andriamasinavalona tany Marianina , vohitra eo andrefana atsimon ’ Anosimanjaka ka niteraka an-dRalaiarivony sy Raobelina ; ka ity Raobelina ity no fantatra fa nitondra farany tao Ambohimahatakatra .
Ralanimboahangy , zanaka vavimatoan ’ Andriandanitramantany , mpanjakan ’ i Vohitrarivo-Tsinjoarivo , isan ’ ny 12 vavy vadin ’ Andriamasinavalona no nanorina azy .
Nasain ’ Andriamasinavalona nianavaratra Ralanimboahangy fa lavitra loatra Tsinjoarivo .
« Tsy tamana aho , hoy Ralanimboahangy , raha tsy tanàna mitovy hatsaran-tarehy amin ’ ny Tsinjoarivo no hipetrahako !
» .
Andramasina no voafidy fa misy fitoviana amin ’ i Tsinjoarivo .
Efa nisy azimba nonina teo talohan ’ ny nanorenan-dRalanimboahangy ny tena tanàna ary Ankadimbazimba no anarany talohan ’ ny nanovana azy hoe Andramasina .
Ralanimboahangy anefa toa tsy nipetraka firy teo fa teny Ambohimanjaka-Ambatobe , tendrombohitra avo ambony avaratr ’ Andramasina , no nonina sy milevina , fa ny taranany no nidina teo ambany atsimo , amoron ’ ny rano Sisaony .
Nanana zafikely vavy atao hoe Rangory i Ralanimboahangy nandeha nanambady an ’ Andrianjafindramioro , mpanjaka tao Antongona .
Niteraka mianadahy izy mivady dia Andriantsolo sy Ratsiavanga .
Nifanaraka izy roa talohan ’ ny hivadiana fa ny zaza ampy indray mihira dia ho an ’ Andramasina fa tsy ho an ’ Antogona .
Koa nony maoty izy mianadahy dia nentina tamim-piravoravoana tany Andramasina , nilanonana sy namonoana omby teny an-dalana , ka iray volana vao tonga tany .
Niova anarana koa Rangory reniny ka natao hoe Renindrasolo .
Ity Andriantsolo ity dia tonga vadintany nalaza tamin ’ ny Vakinisisaony tamin ’ ny andron ’ Andrianampoina , ary lehiben ’ Atsimondrano .
Nanana lapa roa Andriantsolo dia iray teo an-tampon ’ Ambohimanjaka natao hoe Tsarasaotra ary ny faharoa tao Andramasina nataony hoe Mandovahasina .
Izy no nanao farihy teo amin ’ ilay lohalokely ao Ambohimanjaka .
Ramanjaka no zanany nandova azy , lehilahy nalaza nanome an ’ i Tsinjoarivo ho toeram-pitsangatsanganan-dRanavalona I ; nefa novonoin ’ ity izy taty aoriana fa nampangaina ho nitady hamosavy ny Andriamanjaka : Misy fitenenana hatry ny ela manao hoe : « Ny adin ’ ny valo-reny , andrianan ’ Andramasina , dia tsy manam-piafarana !
Ranavalontsimitoviaminandriana , zanaka faravavin'Andriamasinavalona , mpanjaka ( tsy azo afangaro mihitsy amin ’ ilay mitovy anarana aminy izay anabavin ’ Andriamasinavalona ary milevina any Ambohitraina ) no nifidy honina sy ho tompom-bodivona teo Aminampanga niova ho Anosimanjaka .
Ny mampalaza azy dia Ranavalontsimitoviaminandriana , antsoina koa hoe Inenibe , izay heverina sy inoan ’ ny ankamaroan ’ ny olona fa manana hasina manokana , araka ilay tantara somary mifono angano milaza ny fifindrany monina niala avy eny Alasora ka nitetezany ny rano hatreo Anosimanjaka , teny ambony ravitatamo … , sy ny fahagagana fanasitranana sy fiarovana niseho tamin ’ ireo mangatam-pitahiana aminy .
Tsy hamerina izany tantara izany eto akory na hitondra adihevitra ny amin ’ izany fa ny tiana ho fantatry ny mpamaky dia i Ranavalontsimitoviaminandriana no isan ’ ny loharano niavian ’ ireo andriamanjaka rehetra teto Imerina taorian ’ izy efa-dahy nanjaka , zanak ’ Andriamasinavalona .
Ny efa-bavy kosa dia : 1- Ratomponimerimanjaka vadin ’ Andriantrimobemihisatra , mpanjakan ’ Ambohidratrimo ; 2- Ramanitrandriatsimitovy natao koa hoe Rasoherina reniny , nanambady an ’ Andriambolanambo tao Namehana niteraka an i : - Ramorabe , vadin ’ Andriamananimerina ny mpanjakan ’ Ambohidratrimo , niavin ’ ny zanak ’ andriamanjaka rehetra avy ao ; - Rasoherina , vadin ’ Andrimbelomasina mpanjakan ’ Ambohimanga , niavian ’ ny andriamanjaka nanjaka teto Imerina araka ny tenin ’ Andrianampoinimerina hoe : « Avy amin ’ ny tera-dRasoherina irery no angalana izay hanjaka » ; 3- Rapapangosasakinivorona , tao Ambohimitsimbina , niteraka an ’ i Rasahalarazaka , vadin ’ Andriampoinimerina , mpanjakan ’ Antananarivo , loharano niavin ’ ny andriamanjaka tao , toa an ’ Andrianambotsimarofy ; 4- Razakanavalondralambo , loharano niavian ’ ny Andriamasinavalona ao Fikarana-Ivato , isan ’ ny Zanadranavalona .
Ny mampalaza koa an ’ Anosimanjaka dia ny fankalazan ’ ireo Zanadranavalona isan-taona ny andro fandroana amin ’ ny tsinambolan ’ ny Alahamady , manaraka ny fomba teo aloha , araka ny hafatra napetrak ’ i Nenibe .
Vohitra eo atsimo-andrefan ’ Antananarivo , vohitra mbola rakotra ala ary voakarakaran ’ ireo taranaka ka lasa toeram-pitsantsangana mahafinaritra , misy tranom-bakoka .
Hoy ny tononkira : « Mananjara samy vohitra Antsahadinta .
Ny ora-mirotsaka itoviana ihany , fa ny patrak ’ ala vaventy tombondahiny ihany !
Andriamaromanompo , zanak ’ Andrianamboatsimarofy dia nanao toeran-droa fonenany dia Antsahadinta nisy ny renibeny sy Isoananjakana-Anosizato .
Natao ny fifanarahana teo anatrehan ’ ny havan ’ ny mpanjaka dia : ny vadibeny Reniamboa , ny zaodahiny Andriantomponimerina ( Dian Tompou Emir ) ( ndrl na Rabehety , mpanjakan ’ Ambohidratrimo , afaka nandositra fa tsy novonoina ) , ny anabaviny Ravao na Ravaonimerina ( Raveaux ) vadin ’ Andriatomponimerina , sy Razafinamboa…. » Volana vitsivitsy tato aoriana ( Aogositra 1803 ) maty Reniamboa , vadiben-dRamaromanompo ; noararaotin ’ Andrianampoinimerina izany hanafihana an ’ Anosizato .
Lasa nitsoaka nankeny Antsahadinta i Ramaromanompo sy ny fianakaviany fa mafy fiarovana io vohitra io sady misy ny havany maro be .
Nataon ’ Andrianampoinimerina fahirano Antsahadinta ka 15 andro ( tapa-bolana ) vao afaka .
Afaka nandositra indray Rabehety sy ny havany akaiky , lasa nankany an-drefana any Imamo , fa azo sambo-belona tao kosa Ramaromanompo sy Ravaonimerina , anabaviny , izay nalahelo mafy ny vadiny lasa nandositra ; dia nalain ’ Andrianampoinimerina ho vady indray i Ravao , napetrany tao Antananarivo .
Ny taranak ’ Andriamangarira sy ny havan-dRamaromanompo kosa dia noroahiny hiala ny vohitra .
Napetrany hitondra sy hiandry fanjakana tao Rabodozafimanjaka , isan ’ ny 12 vavy vadiny , zanak ’ Andriantsira , avy eny Alasora ka tao izy mianaka Rakarabo zanany tamin ’ Andrianampoina no nijaka sy nisaotra omby amin ’ ny andro Fandroana .
Nanomboka hatramin ’ izay dia i Rabodozafimanjaka sy ny taranany no nanjaka tao Antsahadinta ary milevina ao .
Fasana fotsiny sisa ho an ’ Andriamangarira ; ao koa ny an-dRatsimisotry zazamarolahy , ny an ’ ny terak'Andrianjakatrimo sasany , Andriamasinavalona ; ery andrefan ’ ny tanàna no misy ny fasana nametrahana an ’ Andrianamboatsimarofy , mpanjaka resy tao Antananarivo sy ny an-dRatsimihara .
Andrianony ( na Andrianonifonamanjakatany ) sy ireo anabaviny Ramanjaka sy Ramanalina no loharano niavian ’ ireo mpanjaka tao Andratsay ( Vakinankaratra ) .
Havana akaikin ’ Andriampanarivofonamanjaka tao Ifanongoavana ihany izy ireo na mety ho iraitampo aminy mihitsy aza fa samy taranaka avy amin ’ Andrianamponga II , anadahin-dRafohy , zana-dRangita Trimovavavy , koa andriana merina izany .
Nifanila vodirindrina ny fanjakan ’ izy roa tonta , Ifanongoavana atsimo , Vatodrangy-Ambohidranadrambo , atsinanan ’ Ambohimahatakatra , izay faritra lasa difotry ny rano taty aoriana rehefa natsangana ny tohadrano .
Fony Andriamasinavalona nanjaka , dia niainga Andriampanarivofonamanjaka niakatra taty Antananarivo hanoa .
Andrianonifonamanjaka mianadahy kosa dia tsy nahatoky loatra an ’ Andriamasinavalona ka tsy nanaiky ny hanoa fa naleony nifindra monina ; nilaozany ny fanjakany izay lasa teo ambany fahefan ’ Andriampanarivo tato aoriana .
Rahefa niainga izy ireo dia nentiny niaraka taminy ny filohan ’ ny vahoakany sasany ( hova sy menakely ) , ny angaralahy , ny mpanompo ka nandray ny lalana mianatsimo , nanaraka ny moron ’ ala atsinanana , satria tsy nisy olona nanelingelina fa mbola efitra ny toerana .
Nivezivezy ela ihany izy ireo nitady toerana honenana : tonga hatrany Kiriiroka any Fisakana , niverina nianavaratra taty amoron ’ ny renirano Onive , nandalo an ’ i Vontovorona , ary farany tody tany amin ’ ny faritry ny renirano Andrantsay sy Betafo , izay efa nisy ny vazimba Radobay .
Nalainy ho sakaiza nefa nofitahan ’ Andrianony sy novonoiny ity vazimba ka nalainy avokoa ny ody sy ny sampiny , dia azo mora foana ilay faritany ka nanjakany am-piadanana .
Nony taty aoriana , efa niorina ny fanjakana dia nifampizara izy telo mianadahy : - Ramanjaka nifidy ny ilany antsinanana , fa toa mandrimandry ny tany : tao Ambohitradrainarivo sy Betafo izy no nonina ; - Andrianony nahazo ny ilany andrefana , somary mafampana fa akaikin ’ ny sakalava , ary nanorim-ponenanan tao Fiva ( Fivavahana ) .
Zato taona mahery kely taty aoriana rehefa naka an ’ i Vakinankaratra Andrianampoinimerina , dia Andrianonitomponitany tao Betafo sy Andriamasindraibe tao Vohimalaza , izay samy taranaka avy amin-dRamanjaka no novantaniny .
Izy roa lahy ireo dia tsy nanohitra fa nanaiky ny hanoa , ka tsy nesorin ’ Andrianampoinimerina tamin ’ ny fanjakany , ary nataony isan ’ ny andriamasinavalona , izy ireo sy ny taranany .
Andriamanalinibetsileo kosa , taranak ’ Andrianony dia tsy nanaiky fa nanohitra sy namaky ady tamin ’ Andrianampoinimerina , ka nony ela resy dia novonoina ary nofoanana ny vohitra nisy azy .
Ny zanany Andriambongo sy Andriamanalimbehiantana anefa dia nanaiky mangina ary toa namadika an-drainy mihitsy aza ; dia nomen ’ Andrianampoinimerina fanjakana ihany izy ireo ary Andriambongo aza dia natao vadin-dRamasindrazana , ka niteraka an-dRamboasalama , izay zaza saika hampanjakain-dRanavalona I , rahavavin-dreniny , handimby azy .
Andriantsileondrafy zanak ’ Andrianonitomponitany tao Betafo no natao lehiben ’ ny andriana amin ’ i Vakinankaratra manontolo ary izao avy ireo Andriamasinavalona , tompomenakely tao Vakinakaratra , avaratr ’ i Mania : Ranavalona anabavin ’ Andriandahimbolamena , tompomenakely tao Ambohijanaka-Vakinisisaony dia nanambady an ’ Andriamanalina , mpanjaka tao Manandona ( Ambohiponana ) , zanak ’ Andriamasindraibe ihany , isan ’ ny mpanan-karena nanefoefo indrindra tany Vakinankaratra : izany no nisian ’ ny fihavanana akaiky amin ’ ny andrianan ’ Ambohijanaka sy Manandona .
Rehefa azo sy nanaiky i Vakinankaratra , dia nampiana an ’ ireo fanjakana rehetra tamin ’ ny vakin ’ i Mania sy Vakin ’ i Matsiatra , hatrany Tsienimparihy atsimo satria ireo mpanjaka izay nanaiky ny hanoa an ’ Andrianampoinimerina dia nijanona ho mpanjaka teo amin ’ ny fanjakany ihany saingy nampitoviana fitondrana tahaka ny menakely Ireo nanohitra ka resy dia nalaina ny fanjakany natao « Menabe » fehezin ’ Antananarivo mivantana na natambatra amin ’ ny fanjakana iray ao Vakinankaratra .
Ireto izy ireo : Rehefa vita Vakinakaratara manontolo dia nitodi-doha nianavaratra nody ny tafika ; nony tonga teo Ambohipeno ( tendrombohitra atsimo-atsinanan ’ Ambatolampy ankehitriny , amoron ’ i Onive ) dia nitodika tamin ’ ireo zana-dRangorinimerina fito lahy Andrianampoinimerina satria izy ireo no tena nifikitra sy nanao izay ahazoana an ’ i Vakinakaratra tamin ’ ny tetika sy tamin ’ ny fifampiraharahana na tamin ’ ny ady ka nahafam-po ny andriamanjaka ary novaliany soa .
Dia nomeny azy ireo ho menakely sy ifampizaran ’ izy ireo ny tany teo anelanelan ’ i Vakinankaratra sy Ambodirano ary Vakinisisaony , hatreo Ihazolava no mianatsimo hatrany Rangaina-Antanifotsy , ka ipetrahan ’ ireo taranany hatramin ’ izao .
Renivohitry ny toko Vakinankaratara izy .
Ny anarany hono , dia avy amin ’ ny hoe Be-eto-afo ( Be setrok ’ afo ) satria tanàna be trano madinika midonan-tsetroka izy fehizay , fa nisy vahoaka ( menakely , andevo ) mpiandry ny Vohiambo ( fasan ’ andriana ) izay ilevenan ’ Andrianonitomponitany sy ny taranany ; nantsoina koa hoe « Itsaravavaka » ny fasany , araka ny firarian ’ Andrianampoina izay nanenina mafy tamin ’ ny nampamonoana azy tsy ara-drariny ka nanao hoe : « Mba ataovy tsara vavaka re izaho sy ny taranako , ry Andrianonitomponitany ô !
Fa aza manody izany voafitaka !
» .
Ambohitsimanova dia tanàna kely eo avaratry ny farihy Tatamarina .
Tamin ’ ny Merina « lavasofina » naka an ’ i Vakinankaratra , dia tsy mba nanohitra i Betafo ; ka teo amin ’ io toerana io no nanao velirano ny andaniny roa : Andrianampoina nanome toky fa tsy hanova ny fitondrana ary tsy hanetry razana ; teo andaniny indray Andriantsileondrafy , zanak ’ Andrianonitomponitany , nisahàto fa hanoa an ’ Andrianampoina ka tsy hanova izany izy sy ny taranany .
Tonga toerana fisehoan ’ ny andriana teo sy fivorian ’ ny ambanilanitra amakiana ny kabarin ’ ny mpanjaka , ary lasa toerana fanaovan-dalonana .
Itatamarina dia ilay farihy ao atsimon-tanàna , laza manokan ’ i Betafo .
Natahorana izy tany aloha fa rehefa hisy hiamboho hono ireo andriandahy lehibe ao Betafo dia mivadika maloto toy ny misy taim-boraka ny rano ka dia Andranomilalahy no natao anarany fony izy mbola kamory kely .
Andrianonitomponitany no nanamboatra azy ho tonga farihy lehibe niaraka tamin ’ ireo hady fito sosona ka sady lasa fatsakana izy raha misy fahirano no manda fiarovana avy eo atsimon-tanàna .
Hatreo amin ’ ny renirano Moriandro , mandalo ny tanànan ’ i Mahitsy no miakandrefana-avaratra , ka hatrany Andriba no faritra misy azy .
Mitovitovy amin ’ ny distrikan ’ Ankazobe ankehitriny .
Izany atao hoe Andriamisavalambo ( I ) izany no mpanjaka voalohany tany , niara-belona tamin-dRalambo sy Andrianjaka .
Nalaza ho nahery nandeha izy izany , ka tanàna roa mifanalavitra dia tratrany indray andro , samy isaorany omby amin ’ ny andro Fandroana .
Ratsy fitondra vahoaka anefa izy ka tonga halan ’ ny olona .
Izy koa no voalaza fa nahita voalohany ny tangena ka nanorina ny fampinomana amin ’ io poizina io ho fitsarana , ka izay resy sy maty dia nobaboina ny fananany .
Noho izany rehetra izany dia nangidy hoditra tamin ’ ny vahoaka Andriamisavalambo .
Dia niainga Andrianentoarivo sy ny loholona 10 lahy sy vatan-dehilahy 40 sy vahoaka sasany ary Ravonizongo teo Lohavohitra mba hanafika an ’ Andriamisavalambo .
Resy tao Andriba Andriamisavalambo ka novonoina tao Ambohitromby .
Lasan ’ Andrianentoarivo ny fanjakany ary natao hoe Maromadinika ny vahoakany .
Raha nijery ny heniheny be teo andrefan ’ Antaninarivo Andrianjaka dia niloa-bava hoe : « Tsy avelako tsy ho vary io any am-parany any !
» Dia nihady an ’ Ankadimbahoaka Andrianjaka , hadi-tany voalohany nampanaoviny ny vahoaka ho fefiloha ka izay no nanaovana azy hoe « Ankadimbahoaka » .
Samy nanao avokoa ny Ambaniandro sy ny havan ’ andriana , ary nandraharaha teo Andriantompokoindrindra sy Andrianjaka .
« Aza maka ny misy tany fa ny misy vato alaina » hoy Andriantompokoindrindra tamin ’ Andrianentoarivo .
Ary nokapohin ’ Andriatompokoindrindra Andrianentoarivo , ka hoy izy taminy : « Ty tsy mba mahavita ny anjarany !
» hoy izy .
Nitomany Andrianentoarivo namaly : « Vato ka ataoko ahoana !
» Kanjo hevitra iraisan ’ izy raolahy izany ny mba hanomezan ’ Andrianjaka an ’ i Lohavohitra ho an ’ Andrianentoarivo .
Nony indray andro , tafahoana teny Andringitra Andrianjaka sy Andrianentoarivo sy ny vahoaka manaraka andriana .
Ary hoy Andrianentoarivo tamin ’ Andrianjaka : « Aoka mba honenako ity Lohavohitra !
Honeno !
» hoy Andrianjaka ; « Ary manao ahoana ny vodihena ?
Fandrao misy hadino ka mahadiso ?
» hoy Andrianentoarivo : « Izay hanin ’ ialahy koa haninona , ny ahy atero !
» hoy Andrianjaka .
Dia nandeha Andrianentoarivo nankany Lohavohitra .
Ary taty aoriana indray dia niakatra taty Antaninarivo izy nangataka an ’ i Babay , dia hoy Andrianjaka : « Lohavohitra lasan ’ ialahy !
Ka dia alain ’ ialahy indray Babay !
» « Ka fanjakanao ihany anie , hoy izy , tany ampandriko ho anao !
» Dia nanao orimbato izy roa lahy teny Andringitra ho fanamafisana izany .
Koa rehefa nitoetra teo Lohavohitra Andrianentoarivo dia nampanaiky an ’ i Vonizongo manontolo .
Niteraka roa lahy Andrianentoarivo dia Andriamosanja sy Andriampimanjaka , izay nizara ho roa an ’ i Vonizongo ho atsimo sy avaratra .
Ny taranak ’ izy roa lahy ireo no tompom-bodivona sy menakely tamin ’ iny faritra avaratra-andrefan ’ Imerina iny .
Ary nony tamin ’ ny andron ’ Andrianampoinimerina nampandry an ’ i Marovatana-Ambohidratrimo , dia tonga tamin ’ ny nahim-pony ny iraka avy amin ’ ireo terak ’ Andrianentoarivo-Vonizongo nilaza tamin ’ Andrianampoina nanao hoe : « Avy manaiky ho zanakao izahay , fa mandre ny teninao hoe hampiadana ny vahoaka… !
» Dia faly ny mpanjaka ka ho valin ’ ny faneken ’ izy ireo dia tsy nesoriny fa napetrany tamin ’ ny vodivona nisy azy ireo tsirairay avy ; ary ireo zanak ’ Andrianentoarivo nataony ho isan ’ ny Andriamasinavalona , nomeny elomena isan-dahy .
Nozarainy folo araka ny isany i Vonizongo ka Andriantsimidodò sy Andriantsoba no natao ho isan ’ ny filohany tamin ’ izany .
Betsaka mihitsy ireo vohitra nisy ny terak ’ Andrianentoarivo , Andriamasinavalona amin ’ ny Vonizongo saingy tsy dia nisy nahazoana tantara firy ary efa lasa haolo aza ny sasany na niova anarana taty aoriana .
Ny hany nahazoana tantara kely dia Ambohimirimo , ao amin ’ ny zarantanin ’ i Tsaravoninahitra .
Ambohimirimo ( na Mananjara ankehitriny ) dia ilay vohitra mifono ala tazana ery andafy andrefana atsimon ’ i Mahitsy ( Lalam-pirenena faha-4 ) ampitan ’ ny renirano Moriandro .
Andriandambofontany nitondra an ’ i Tsaravoninahitra no andriana nandimby fanjakana tao Ambohimirimo tamin ’ ny andron ’ Andrianampoina ; ary izy sy ny razany : Andriampitsaikarivo , Raoniambato ary Raoniambatomandimby rainy no milevina ao .
Taty aoriana dia napetrak ’ Andrianampoina teny Rasoamananoro zanany , reni-dRamasy .
Nony niamboho anefa Radama I tato aoriana dia natolo-dRanavalona I ho an-dRamboasalama zana-drahavaviny Ambohimirimo , ka izy no andriana tompombodivona tao hatramin ’ ny nahafatesany .
Andriantasy mianadahy , zana-dRamboasalama dia manana fasana ao ilevenan ’ ny taranany .
Nisy rova sy lapa tsara tarehy tao , hono , misy amontana sy aviavy ka nahaloa-bolana ny ntaolo hoe : « Mananjara izay monina ao » ; koa izay no niavian ’ ny anarany ankehitriny hoe « Mananjara » .
Andriambahoaka rainy no mpanjaka lehibe voalohany fantatra tany Imamo ary Manazary no renivohitra .
Andriambahoaka II na Andriambahoakafovoanitany , zanany , izay niara-belona tamin ’ Andriamasinavalona no nandimby azy ka nanorina ny renivohitra tao Amboniazy , nosy kely eo atsinanan ’ ny farihin ’ Itasy , izay misy ny fasana ilevenany ankehitriny .
Nizara roa Itasy tamin ’ izy niamboho : Andriamarimampihovohovo , zafiafin ’ Andriampanarifito , nanjaka tao Ambohitrondrana .
Tamin ’ Andrianampoinimerina nanafika farany an ’ Antananarivo dia lasan-ko babo ireo zanaka roa vavin ’ Andriamary , saika ho vadin ’ Andriamboatsimarofy tao Antananarivo .
Navotan ’ Andrianampoinimerina anefa izy roa vavy ka nampanateriny tany amin ’ ny rainy tany Ambohitrondrana .
Faly tokoa Andriamary nahita ireo zanany voavotra , ary niaiky ny hatsaram-pon ’ ilay mpanjakan ’ Ambohimanga , ka niantso ny vahoakany izy nilazany hoe : « Ambohimanga isika rehetra na hiafarana na hialohana !
» Naniraka olona izy ho aty amin ’ Andrianampoinimerina hoe : « Anao ny fanjakana , fa zanakao aho !
Koa raha tsy ovanao amin ’ ny ipetrahana , dia toky no omeko anao !
» Ka hoy Andrianampoinimerina namaly : « Sitraka sy telina izany !
Matokia kosa ianao , fa tsy ovako amin ’ izay tany ipetrahanao ianao… » Taty aorina niainga Andriamary , niakatra aty Ambohimanga , nielo mena narahin ’ ny vahoaka , ka tsinjon ’ Andrianampoinimerina tery Mangabe : ka hoy izy : « Iza kosa io mielo mena io ?
Fahavalo sa avy hanatsara ny tany ?
Handeha hanatona eny aho fa tsy misy tompon ’ ny elomena fa izaho no tompony .
» Dia nandeha Andrianampoinimerina nilanja basy , ka nony teo antenatenany , dia hoy Andriamary : « Apetraho ny basin ’ ialahy , fa vita ny fanjakan ’ ialahy !
» Dia napetrak ’ Andrianampoinimerina ny basiny dia hoy izy : « Ho avy hanatsara ny fanjakako ialahy ?
» « Izany no nitondrako ity elo ity , hoy Andriamary , hampandry ny fanjakan ’ ialahy , dia matokia ialahy !
» « Lehilahy manao soa ahy ianao Andriamary ! , hoy Andrianampoina .... , haniraka olona isika avy any andrefana sy avy atsinanana , ka izay ifanenany , ny andrefana anao ary ny atsinanana ahy !
» Ary efa samy nampandry tany izy roa lahy taty aoriana dia hoy Andriamary : « Matokia Andrianampoinimerina , fa na iza hivadika na iza hivadika , izaho tsy mba manam-pamadihana mandrakizay doria… !
» Andriampoetsakarivo sy Andriamarobasy tao Imamo atsinanana kosa nanondro basy nanohitra an ’ Andrianampoinimerina ; tsy nety nanoa nefa resy ka novonoina .
Andrianamborinandriamanitra mirahalahy avy sy ny zanak ’ izy roalahy ireo anefa tonga nanaiky an ’ Andrianampoinimerina ka tsy novany sata ; rehefa azo Imamo atsinanana dia nakambana amin ’ Ambodirano sy Marovatana tato aoriana .
Ny taranak ’ Andriamary irery ihany no natao « Zazamarolahy » , fa ny sisa dia nijanona ho Andriamasinavalona .

